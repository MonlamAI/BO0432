༄༅། །ཡབ་ཀྱིས་བུ་མོར་སྤྲིངས་པའི་འཕྲིན།
(རྒྱ་གར) རྒྱ་གར་སྲིད་བློན་ནེ་རོ་ཡིས་བརྩམས།
(བོད)མུར་སྤྱན་ཆབ་ཀྱིས་དབྱིན་ཡིག་ནས་བསྒྱུར།


རང་བྱུང་ཁམས་ཀྱི་གླེགས་བམ།

ངེད་གཉིས་མཉམ་དུ་ཡོད་དུས། ཁྱོད་ཀྱིས་རྒྱུན་དུ་ང་ལ་བྱ་དངོས་
མང་བོ་ཞིག་གི་སྐོར་ནས་དྲི་བ་བཀོད་མྱོང་པ་དང་། ངས་དེ་དག་
ལ་ཅི་ཐུབ་བྱས་ཀྱིས་ལན་བཏབ་པ་ཡིན། ད་ལྟ་ཁྱེད་མཱ་སོའོ་རེའེ་
( Mussoorie)ན་ཡོད་པ་དང་། ང་ས་ཆ་ཨཱ་ལཱ་ཧཱ་བྷཱ་ཏ་(Allahabad)
ན་ཡོད་པས། ངེད་གཉིས་ཀྱིས་ཕན་ཚུན་ལ་གཏམ་གླེང་དེ་དག་བྱེད་
མི་ཐུབ་ན་ཡང་། ད་ནས་བཟུང་ངས་ཁྱོད་ལ་ང་ཚོའི་གོ་ལ་འདི་དང་
རྒྱལ་ཁབ་ཆེ་ཆུང་མང་བོ་ཞིག་གི་སྐྱེ་འཕེལ་གྱི་ལོ་རྒྱུས་ངོ་སྤྲོད་ཐུང་
ཐུང་ཞིག་འཕྲིན་ཡིག་གི་ལམ་ནས་འབྲི་རྩིས་ཡིན། ཁྱོད་རང་གིས་
ཀྱང་དབྱིན་ཇི་དང་རྒྱ་གར་གྱི་ལོ་རྒྱུས་ཅུང་ཙམ་རེ་ཀློག་མྱོང་ཡོད་ཀྱི་
རེད། ཡིན་ན་ཡང་དབྱིན་ཡུལ་ནི་གླིང་ཕྲན་ཆུང་ཆུང་ཁོ་ན་ཞིག་ཡིན་
པ་དང་རྒྱ་གར་ཡང་རྒྱལ་ཁབ་ཆེ་རུང་གོ་ལའི་ཕྱི་ངོས་ཀྱི་ཆ་ཤས་ཙམ་
ཞིག་རེད། གལ་ཏེ་རང་ཉིད་ཡོད་སའི་འཇིག་རྟེན་འདིའི་གཏམ་རྒྱུད་
ཤེས་འདོད་ན། ང་ཚོས་རང་ཉིད་སྐྱེ་སའི་རྒྱལ་ཁབ་ཆུང་ཆུང་ཙམ་པོ་
མ་ཡིན་པར། ངེས་པར་ཏུ་གཞིས་སྡོད་བྱས་ཡོད་པའི་རྒྱལ་ཁབ་དང་མི་
དམངས་ཡོད་ཚད་ལ་བསམ་བློ་གཏོང་དགོས་པ་རེད།
ངའི་སེམས་འཚབ་ཆེ་ཤོས་དེ། འཕྲིན་ཡིག་འདིའི་ནང་ལ་སྐད་ཆ་
བསྡུས་བསྡུས་ཤིག་ལས་བཤད་མི་ཐུབ་པ་དེ་རེད། ཡིན་ན་ཡང་བསྡུས་
དོན་འདིས་ཁྱོད་ལ་ཉམས་དགའ་བའི་སྤྲོ་སྣང་ཞིག་སྤྲད་དེ། འཛམ་གླིང་
ཡོངས་ལ་བསམ་བློ་གཏོང་བ་དང་། དེར་གནས་པའི་མི་དམངས་ཡོད་
ཚད་ང་ཚོའི་ཕུ་ནུ་མིང་སྲིང་ཡིན་པའི་ལྟ་ཚུལ་ཡང་དག་ཅིག་རྙེད་པའི་
རེ་བ་བཅངས་ནས་ཡོད། ཁྱོད་ཆེན་པོར་ཆགས་དུས། དཔེ་རྙིང་དེ་དག་
གི་ནང་ནས་ཁྱོད་ཀྱི་མ་ཡུམ་གོ་ལ་འདི་དང་ཁོ་མོའི་མི་དམངས་ཀྱི་ལོ་
རྒྱུས་སྐོར་མཐོང་ཡོང་བ་མ་ཚད། ཁྱོད་ཀྱིས་དེའི་སྐོར་ལ་རང་གིས་
ད་སྔོན་ཀློག་མྱོང་བའི་ལོ་རྒྱུས་དང་བརྩམས་སྒྲུང་གང་ལས་ཀྱང་ཚད་
བརྒལ་གྱི་དགའ་མོས་ཤིག་རྙེད་ཡོང་གི་རེད།
ཁྱོད་ཀྱིས་ཤེས་གསལ་ལྟར། ང་ཚོའི་གོ་ལ་འདི་མི་ལོ་ས་ཡ་མང་
བོ་སོང་བའི་བགྲེས་སོང་བགྲེས་སོང་ཞིག་ཡིན་པ་ནང་བཞིན། དུས་
ཡུན་རིང་པོ་རིང་པོ་ཞིག་གི་ཡུན་ལ་ས་སྒང་འདིར་སྐྱེས་པ་དང་བུད་
མེད་ལྟ་བུའི་མི་སུ་ཡང་འཚོ་སྡོད་བྱེད་མྱོང་མེད་ལ། མི་མ་བྱུང་བའི་ཡ་
སྔོན་དེ་ལ་དུད་འགྲོ་ཁོ་ན་དང་། དུད་འགྲོ་ཡང་མེད་པའི་ཡ་སྔོན་དེར་
སྲོག་ཆགས་ཀྱི་རིགས་གང་ཡང་ས་སྒང་འདིར་འཚོ་སྡོད་བྱེད་མཁན་
ཡོད་པ་མ་རེད། ད་ལྟ་མི་དང་དུད་འགྲོའི་རིགས་ཀྱིས་ཡོངས་སུ་ཁེངས་
པའི་ང་ཚོའི་འཇིག་རྟེན་འདིའི་སྒང་ལ་སྔོན་ཆད་མི་དང་དུད་འགྲོ་གང་
ཡང་མེད་པར་སྣང་བའི་ལྟ་ཚུལ་དེ་བསམ་ཡུལ་ལས་འདས་པ་ལྟ་བུ་
ཞིག་ཡིན་ན་ཡང་། ཚན་རིག་པ་དང་དེའི་སྐོར་ལ་སློབ་སྦྱོང་བྱེད་མྱོང་
བ་དག་གིས་གནད་དོན་འདིའི་སྐོར་ལ་བསམ་གཞིག་ནན་མོ་བཏང
སྟེ༑ གནའ་སྔ་མོའི་དུས་དེ་ན་ས་སྒང་འདི་ཧ་ཅང་ཚ་བའི་དབང་གིས་
སྲོག་ཆགས་གང་ཡང་འཚོ་སྡོད་བྱེད་མི་ཐུབ་པའི་ཆོས་ཉིད་གསལ་བོ་
གསལ་རྐྱང་ཞིག་ང་ཚོར་བསྟན་ཡོད། གལ་ཏེ་ང་ཚོས་དེའི་རིགས་ཀྱི་
དཔེ་དེབ་ལ་ལྟ་ཀློག་དང་། བྲག་དང་སྲོག་ཆགས་ཀྱི་འགྱུར་རྡོའི་རིགས་
ལ་སློབ་སྦྱོང་བྱས་པ་ཡིན་ན། ང་ཚོས་རང་ཉིད་ངོ་མའི་ལྟ་ཚུལ་ཞིག་
རྙེད་ཐུབ་ཀྱི་རེད།
ཁྱོད་ཀྱིས་དཔེ་ཆའི་ཁྲོད་ནས་ལོ་རྒྱུས་མང་བོ་ཀློག་གིན་ཡོད་ན་
ཡང་། གནའ་དུས་མི་མེད་པའི་དུས་ཙམ་ན། དོན་དངོས་སུ་དཔེ་དེབ་
འབྲི་བའི་ལུགས་ཀྱང་ཡོད་པ་མ་རེད། དེ་ན་ང་ཚོས་དེའི་སྐོར་ག་འདྲ་
བྱས་ནས་གསར་རྟོགས་བྱུང་བ་རེད་ཟེར་ན། ང་ཚོ་མར་སར་བསྡད་
ནས་དེ་་ལ་བསམ་གཞིག་བྱེད་རྐྱང་ཞིག་གཏན་ནས་མ་རེད། དེས་ང་
ཚོའི་བསམ་གཞིག་ལ་སྤྲོ་སྣང་གི་ཁ་ཕྱོགས་གསར་བ་ཞིག་བསྐྲུན་ཡོང་
བ་དང་། དེས་མཛེས་སྡུག་ལྡན་པའི་དམངས་སེམས་ཀྱི་གཏམ་རྒྱུད་
མཚར་བོ་ཞིག་ལ་ཁ་རྒྱན་བཏགས་ཡོང་གི་རེད། འོན་ཀྱང་དེ་ནི་ང
ཚོས་དངོས་མཐོང་གི་དོན་དངོས་དག་ལ་གཞི་བཅོལ་ས་མེད་པ་ལྟ་བུ
ཞིག་ཡིན་པས། ཡིད་ཆེས་བྱེད་དཀའ་ན་ཡང་། ང་ཚོ་ལ་སྔོན་བསྐལ་
བའི་དུས་སུ་བྲིས་པའི་གླེགས་བམ་མེད་ན་ཡང་། སྟབས་ལེགས་པ་
ཞིག་ལ། གླེགས་བམ་ནང་བཞིན་ང་ཚོར་དོན་དངོས་མཐོང་བྱེད་ཀྱི་
བྱ་དངོས་འགའ་ད་དུང་ལྷག་ཡོད་པ་ནི། བྲག་དང་རི་བོ། མཚོ་དང་
སྐར་མ། གཙང་བོ་དང་བྱེ་ཐང་། ད་དུང་གདོད་མའི་སྲོག་ཆགས་ཀྱི་
འགྱུར་རྡོ། འདི་དང་འདི་ལྟ་བུ་ཚང་མ་ས་སྒང་འདིའི་སྔ་མོའི་དུས་ཀྱི
གཏམ་རྒྱུད་མཚོན་བྱེད་ཀྱི་གླེགས་བམ་དང་གཅིག་མཚུངས་ཡིན་པས།
རང་བྱུང་ལོ་རྒྱུས་རྟོགས་པའི་ཐབས་དམ་པ་ནི་མིས་བདག་བཟུང་གི་
དཔེ་དེབ་ཀློག་རྒྱུ་ཙམ་མ་ཡིན་པར། རང་བྱུང་གླེགས་བམ་ངོ་མ་དག་
ལ་འཇུག་རྒྱུ་ནི་མཆོག་ཏུ་གྱུར་བའི་མན་ངག་ཡིན་ཟེར་ནས་བཤད་
ཆོག་ཆོག་ཡིན། ངའི་རེ་བར་ཁྱོད་ཀྱིས་མི་རིང་བར་རི་བྲག་གི་གསང་
བའི་གཏམ་རྒྱུ་རྟོགས་མགོ་བརྩམས་ཏེ། དེ་ལྟར་ངོ་མཚར་བའི་བསམ་
གཞིག་གི་གསང་བ་དེས། ཁྱོད་ཀྱི་ཡིད་དབང་འཕྲོག་པ་ལྟ་བུའི་མདུན་
ངོས་ཀྱི་ལམ་དང་ལུང་གཤོང་ན་གན་རྐྱལ་དུ་ཉལ་བའི་རྡེའུ་སོགས་
ཡོད་ཚད་རང་བྱུང་གླེགས་བམ་ཁྲོད་ཀྱི་ཤོག་ལྷེ་ཆུང་ཆུང་རེ་ཡིན་པ་ངོ་
ཤེས་པའི་དུས་སུ། དེ་དག་གིས་ཁྱོད་ཁོ་ནར་རང་བྱུང་གླེབས་བམ་དེ་
དག་ཀློག་ཐུབ་པའི་ཤེས་རབ་ཀྱི་རྩལ་བསྟན་པ་ཡིན་སྲིད། དཔེར་ན།
དབྱིན་ཡིག་དང་ཧིན་དི། ཨར་དུ་ལྟ་བུའི་སྐད་ཡིག་གང་ཞིག་ཀློག་པ་
ལ་ཐོག་མར་དེ་དག་གི་དབྱངས་གསལ་སྦྱོར་ཀློག་ཤེས་དགོས་པ་ནང་
བཞིན། ཁྱོད་ཀྱིས་རྡོ་དང་རྡེའུའི་གླེགས་བམ་ཁྲོད་ན་ཡོད་པའི་མ་ཡུམ་
གོ་ལ་འདིའི་གཏམ་རྒྱུད་ཀློག་ཐུབ་པ་ལ། ཐོག་མར་རང་བྱུང་ཁམས་ཀྱི་
དབྱངས་གསལ་དེ་དག་མ་བསླབ་ཚད་མེད་ཆགས་ཡོད་པ་རེད། ཅིག་
བྱས་ན་ཁྱོད་ཀྱིས་ད་ནས་བཟུང་དེ་དག་ཅུང་ཙམ་རེ་ཀློག་ཤེས་ཀྱི་ཡོད་
ན་ཐང་།
ཁྱོད་ཀྱི་མཐའ་འཁོར་ན་ཡོད་པའི་རྡེའུ་ཧྲུག་དེ་དག་གིས་ཁྱོད་ལ་
གནད་དོན་ཞིག་འཆད་ཀྱིན་མི་འདུག་གམ། དེ་དག་ལ་ཟུར་དང་གྲུ་
སོ་གང་ཡང་མེད་པར་འཇམ་ཞིང་འོད་འཚེར་ལ། དབྱིབས་གོར་གོར་
གྱི་རྣམ་པ་དེ་ཇི་ལྟར་ཆགས་པ་རེད། གལ་ཏེ་ཁྱོད་ཀྱིས་རྡོ་རྒན་ཞིག་
སིལ་བུར་བཏང་བ་ཡིན་ན། སིལ་མ་རེ་རེ་ལ་རྩུབ་མོའི་ཟུར་དང་སོ་ཁ་
ཡོད་པས། དེ་ནི་འཇམ་ཞིང་དབྱིབས་སྒོར་སྒོར་ཅན་གྱི་རྡེའུ་དེ་དག་དང་
གཏན་ནས་འདྲ་བོ་ཡོད་པ་མ་རེད། དེ་ན་རྡེའུ་དེ་དག་ཅི་འདྲ་བྱས་ནས་
འཇམ་ཞིང་སྒོར་ལ་སྟེང་ན་འོད་ཀྱི་རང་བཞིན་ཅན་དུ་ཆགས་པ་རེད་
ཟེར་ན། དེས་ཁྱོད་ལ་ལྟ་བ་མིག་ལ་རིག་རྒྱུ་དང་ཉན་པ་རྣ་ལ་གོ་རྒྱུ་ཡོད་
པའི་རང་ཉིད་དང་འབྲེལ་བའི་གཏམ་རྒྱུད་མཚར་བོ་ཞིག་བཤད་ཡོང་
གི་རེད། དེས་གནའ་སྔ་མོ་སྔ་མོ་བསྐལ་བ་ཡ་ཐོག་ཞིག་ལ། རང་ཉིད་
ནི་བྲག་རྡོ་ཆེན་པོ་ཞིག་གས་ཆག་ཤོར་བ་ལས་བྱུང་བའི་ཟུར་དང་གྲུ་སོ་
མང་བོ་ཅན་གྱི་རྡེའུ་ཧྲུག་དེ་དག་ཡིན་པ་གསལ་བཤད་བྱས་ནས་ཡོད།
ཕལ་ཆེར། དེ་དག་རི་གྲོང་ག་གེ་མོ་རེ་ནས་ཐོན་ཡོང་བ་དང་། དེ་ནས་
ཆར་ཞོད་དང་ཆུ་ཡི་གཡོ་སྐྱོམ་གྱིས་དེད་དེ་མར་རི་ཆུ་འབབ་སའི་གྲོང་
གཤོང་ལ་ཕབ་ཅིང་། རི་ཆུ་དེ་ཡིས་དེད་དེད་ནས་རྒྱུག་ཆུ་ཆུང་ཆུང་གི་
གཤོང་ལ་བསྐྱལ་ཏེ། རྒྱུག་ཆུ་ཆུང་ཆུང་གིས་ཁྱེར་ནས་གཙང་བོ་དང་
བསྲེས་པའི་ལོ་ཟླའི་བརྒྱུད་རིམ་ཁྲོད་སྟེང་འགྲིལ་ཞབས་འགྲིལ་མང་བོ་
མང་བོ་བརྒྱབ་མཐར་གཙང་བོའི་གཏིང་ལ་སླེབས་པ་དང་། དེ་ནས་
བསྐལ་བ་དང་བསྐལ་བའི་རབ་ལ་གཙང་བོའི་གཏིང་རིམ་ནས་གཡོ་
འགུལ་བརྒྱབས་པས། དེ་དག་གི་ཟུར་དང་གྲུ་སོ་རྩུབ་མོ་ཡོད་ཚད་མེད་
པར་ཆགས་ནས་འཇམ་ཞིང་འོད་ལམ་ལམ་གྱི་ཕུང་པོར་གྱུར། ད་ལྟ་
ཁྱོད་ཀྱིས་མཐོང་བའི་རྡེའུ་ཧྲུག་དེ་དག་ཀྱང་དེ་ལྟར་བརྒྱུད་རིམ་དེའི་
ཁྲོད་ནས་ཡོང་བ་ཡིན་ལ། དེ་བཞིན་གཙང་བོས་ས་སྒང་འདིར་ཕྱིར་
བཏོན་ཡོང་བའི་རྡེའུ་ཧྲུག་དེ་དག་ད་ལྟ་ཁྱོད་ཀྱིས་རང་གི་ཉེ་འགྲམ་ནས་
རྙེད་ཐུབ་པ་དེ་དག་དང་། གལ་ཏེ་གཙང་བོས་ད་དུང་དེ་དག་ཁྱེར་ནས་
མུ་མཐུད་དུ་སོང་བ་ཡིན་ན། དེ་ཡང་ཆུང་ནས་ཆུང་རུ་གྱུར་ཏེ། མཐར་
བྱེ་ཟེགས་ཙམ་གྱི་ངོ་བོས་མཚོ་འགྲམ་ལ་མཛེས་སྡུག་གི་བྱེ་གླིང་བསྐྲུན་
ཏེ་བྱིས་པ་ཆུང་ཆུང་དག་རྩེད་ཡུལ་དང་མཐར་དེའི་སྒང་ལ་མཁར་གྲོང་
གི་བཟོ་བཀོད་ཆགས་ནས་ཡོད་པ་དེ་ཡིན།
རྡེའུ་ཧྲུག་ཆུང་ཆུང་ཞིག་གིས་ང་ཚོར་རང་ཉིད་ཀྱི་མཐའ་འཁོར་ན་
ཡོད་པ་སྤྱི་དང་དམིགས་གསལ་རི་བྲག་སོགས་ལས་ཇི་ལྟར་སློབ་སྦྱོང་
བྱེད་ཚུལ་གྱི་གནད་འཆད་ཀྱིན་པ་མི་ཚོར་རམ།

གནའ་སྔ་མོའི་ལོ་རྒྱུས་ཇི་ལྟར་བྲིས་པ་རེད།

ཁ་སང་ངས་ཁྱོད་ལ་འཕྲིན་ཡིག་ཅིག་བསྐུར་བའི་ནང་དུ། རང་
བྱུང་གླེགས་བམ་ཁྲོད་ཀྱི་ས་སྒང་འདིའི་གནའ་བོའི་ལོ་རྒྱུས་ལ་ང་ཚོས་
སློབ་སྦྱོང་བྱེད་དགོས་པ་དེ་གནད་དུ་བཟུང་ཡོད། དཔེ་ཆ་འདིའི་ནང་ལ་
ཁྱོད་ཀྱིས་མཐོང་པའི་བྱ་དངོས། རི་དང་བྲག ལུང་གཤོང་དང་གཙང་
བོ༑ མཚོ་དང་མེ་རུ་སོགས་ཡོད་ཚད་ཚུད་པ་མ་ཚད། དཔེ་དེབ་འདི་
དུས་གཏན་ཏུ་ང་ཚོའི་མདུན་དུ་ཁ་ཕྱེས་ནས་ཡོད་ན་ཡང་། ང་ཚོར་དེ་
ལ་དོ་སྣང་དང་ལྟ་ཀློག་བྱེད་ནི་ཁ་ཤས་ལས་མེད་པ་ནི་ཡིད་ཕངས་བ་
ཞིག་རེད་ལ། གལ་སྲིད་ང་ཚོས་དེ་ཇི་ལྟར་ཀློག་དགོས་པ་དང་ཇི་ལྟར་གོ་
བ་ལེན་དགོས་པའི་ཚུལ་ལ་སྦྱོང་བ་སྔོན་དུ་སོང་ཡོད་པ་ཡིན་ན། དེས་
ང་ཚོ་ལ་སྤྲོ་བ་ལྡན་པའི་གཏམ་རྒྱུད་ག་ཚོད་ཅིག་འཆད་ཐུབ་ཀྱི་ཡོད།
ང་ཚོས་རྡོ་བའི་ཤོག་ལྷེ་རེ་རེའི་ཁྲོད་ནས་དམངས་ཁྲོད་གཏམ་རྒྱུད་ལས་
ཀྱང་ལྷག་པའི་སྤྲོ་སྣང་དང་ཁྱད་མཚར་ལྡན་པའི་བྱུང་བ་རེ་རེ་མཐོང་
ཐུབ་ཀྱིན་ཡོད།
དེ་བཞིན་ང་ཚོས་ས་སྒང་འདིའི་སྟེང་ན་མི་དང་སྲོགས་ཆགས་
གང་ཡང་མེད་པའི་གནའ་བོའི་དུས་དེ་ལ་ཡང་རབ་བྱུང་གླེགས་བམ་
ལས་རྒྱུས་ལོན་བྱེད་ཐུབ་པ་མ་ཚད། ང་ཚོས་འདི་ལ་ལྟ་ཀློག་བྱེད་
པའི་སྐབས། ཆེས་ཐོག་མའི་སྲོག་ཆགས་རྙེད་ཡོང་པ་དང་། དེ་རྗེས་དེ་
དག་ཇེ་མང་དུ་སོང་བ་དང་བསྟུན་ནས་མིའི་འགྲོ་བ་ཕོ་མོ་ཡང་རིམ་
གྱིས་བྱུང་བའི་བརྒྱུད་རིམ་གསལ་ན་ཡང་། སྐབས་དེའི་མི་ནི་དེང་
གི་མི་དང་བསྡུར་ན་ཧ་ཅང་ཁྱད་པར་ཆེ་སྟེ། དེ་ཚོ་ཀླ་ཀློ་ནང་བཞིན་
དུད་འགྲོ་དང་ཁྱད་པར་ཆེན་པོ་མེད། དེ་ནས་རིམ་གྱིས་ཁོང་ཚོས་
ཉམས་མྱོང་ཕྱོགས་བསྡུ་བྱེད་ཤེས་པ་ནས་བསམ་བློ་གཏོང་བའི་མགོ་
བརྩམས་ཤིང་། བསམ་བློའི་སྟོབས་སམ་བདེན་པ་དེས་ཁོང་ཚོ་སྲོག་
ཆགས་གཞན་དང་མི་འདྲ་བའི་ཁྱད་པར་ཆེན་པོ་བྱུང་བ་རེད། བསམ་
བློའི་སྟོབས་དེ་ནི་དངོས་ནས་ཁྱད་པར་བ་ཡིན་ཏེ། དེས་ཁོང་ཚོ་ཆེས་
ཆེ་བ་དང་གཏུམ་པའི་སྲོག་ཆགས་ལས་ཀྱང་སྟོབས་ཆེ་རུ་བཏང་འདུག
ཁྱོད་ཀྱི་མཐོང་ས་ན་མི་ཆུང་ཆུང་རེ་ཧ་ལས་པའི་གླང་ཆེན་ཆེན་པོ་རེའི་
གོང་ལ་བུད་ནས་གང་འདོད་ལྟར་ཁ་ལོ་བསྒྱུར་གྱིན་པ་དེ་རེད། གླང་
ཆེན་དེ་སྟོབས་དང་ཆེ་ཆུང་གང་གི་ཐད་ནས་ཁོའི་སྐེ་ལ་ཞོན་པའི་
གླང་རྫི་དེ་དང་ལྡབ་མང་བོས་ཡན་ཡིན་ན་ཡང་། གླང་རྫིས་བསམ་བློ་
གཏོང་ཐུབ་པས། ཁོ་གླང་ཆེན་གྱི་བདག་པོ་དང་། གླང་ཆེན་ཁོའི་བྲན་
གཡོག་ཏུ་གྱུར་པ་རེད། བསམ་བློའི་ནུས་པ་འདི་མི་ལས་སྐྱེ་འཕེལ་བྱུང
ཡོང་བའི་རྒྱུ་མཚན་གྱིས། མི་ནི་སྲོག་ཆགས་གཞན་ལས་སྤྱང་པོ་དང་
ཤེས་འཇོན་གཉིས་ལྡན་དུ་ཆགས་ཏེ། མེ་སྤར་ལུགས་དང་ས་ཞིང་
རྨོ་ལུགས། ཁ་ཟས་འཚོལ་ལུགས། ད་དུང་འདུག་སའི་ཁང་བ་དང་
གྱོན་པའི་གོས་བཟོ་ལུགས་སོགས་མང་བོ་མང་བོ་ཞིག་གི་གསང་
བ་བརྟོལ་ནས། མཐར་ཕོ་མོ་མང་བོ་མཉམ་འབྲེལ་གྱི་འཚོ་བ་རོལ་
མགོ་བརྩམས་ལ། ང་ཚོ་ལ་ཆེས་ཐོག་མའི་གྲོང་ཁྱེར་ཡང་ཡོད་མགོ་
བརྩམས་པ་རེད། གྲོང་ཁྱེར་མེད་པའི་སྔོན་ལ། མི་ཚང་མ་འཚོ་གནས་
གཏན་ཁེལ་མེད་པའི་འཁྱམས་ཉུལ་གྱི་འཚོ་བ་ལ་རོལ་ནས་བསྡད་པ་
རེད། སྐབས་དེ་དུས་ཕལ་ཆེར་སྦྲ་གུར་རིགས་དུ་མའི་ནང་ལ་འཚོ་སྡོད་
ཀྱི་གནས་ཙམ་བཟུང་ཡོད་པ་རེད། ཁོང་ཚོས་ས་གཞི་ལ་འབྲུ་རིགས་
བཏབ་ནས་ཟས་ལེན་ཐུབ་པ་ཤེས་ཀྱིན་མེད་ལ། ཁོང་ཚོར་འབྲས་དང་
བག་ལེབ་བཟོ་བྱེད་ལ་སོགས་པའི་འབྲུ་རིགས་གང་ཡང་མེད། ད་དུང་
སྔོ་ཚལ་ཡང་མེད་ལ། དེ་རིང་ཡོད་པ་དེ་རིང་བཀོལ་ནས་ཚར་བ་ལས་
མ་འོངས་པར་བསགས་འཇོག་བྱེད་མི་ཤེས། ཧ་ལམ་མིས་ཟ་རུང་བའི་
རང་བྱུང་སྟར་ཀའི་རིགས་དང་ཤིང་ཏོག་དུ་མ་ཡོད་ན་ཡང་། མང་ཆེ་བ་
སྲོག་ཆགས་བསད་གཞན་དག་ནས་འཚོ་བ་སྐྱེལ་གྱིན་ཡོད།
གྲོང་ཁྱེར་འཕེལ་རྒྱས་བྱུང་བའི་དུས་ནས་བཟུང་། མིའི་རིགས་
ཀྱིས་ལྟ་ན་སྡུག་པའི་སྒྱུ་རྩལ་བཟོ་བཀོད་རིགས་ལ་སློབ་སྦྱོང་བྱེད་པ་
དང་ཡི་གེ་འབྲི་ཚུལ་བསླབ་པ་སོགས་བྱས་ན་ཡང་། དུས་ཡུན་རིང་
པོར་ཡི་གེ་འབྲི་སའི་ཤོག་བུ་མེད་པར་མི་དམངས་ཀྱིས་ཤིང་སྟག་པའི་
ཤུན་ལྤགས་བེད་སྤྱོད་གཏོང་བ་དང་། ངས་འདང་བརྒྱབས་ན་ཤིང་
འདིའི་མིང་ལ་དབྱིན་ཡིག་གིས་བྷིར་ཆི(birch)ཟེར་བར་འདོད། ཡང་
ན་ཙན་དན་ལོ་མའི་སྟེང་ལ་བྲིས་ཡོད། རྗེས་ཕྱོགས་ཁྱོད་ཀྱིས་དཔེ་
མཛོད་ཁང་འགའ་རེའི་ནང་ནས་གནའ་བོའི་ཙན་དན་ལོ་མའི་སྟེང་
ལ་བྲིས་པའི་དཔེ་ཆ་འགའ་མཐོང་ཡོང་གི་རེད། དེའི་རྗེས་ནས་ཤོག་
བུ་བྱུང་བ་དེ་སྔར་ལས་སྟབས་ཇེ་བདེར་ཆགས་ཡོད་པ་རེད། ཡིན་ན་
ཡང་དེ་དུས་དཔེ་སྐྲུན་ཁང་མེད་པས། དཔེ་ཆ་སྟོང་ཕྲག་མང་བོ་མཉམ་
གཅིག་ཏུ་དེང་སང་གི་ལུགས་ལྟར་པར་སྐྲུན་བྱེད་ཐུབ་ཚོད་མ་རེད།
དཔེ་ཆ་གཅིག་བྲིས་ནས་ཚར་པ་ན། ཡང་བསྐྱར་དཀའ་ཁག་ལ་མ་
འཛེམ་པར་ལག་པས་བསྐྱར་དཔར་བྱས་པ་ཡིན་སྟབས། དེབ་མང་བོ་
ཞིག་མེད་པ་ནི་སྨྲ་མ་དགོས་པ་ཞིག་རེད། ད་དུང་ཁྱོད་ཀྱིས་དཔེ་ཆ་
ཉོ་སའི་དཔེ་ཚོང་ཁང་དང་ཁྲོམ་སྟེགས་སོགས་སོང་བ་ཙམ་གྱིས་ཉོ་རྒྱུ་
མི་རྙེད། གང་མཁོ་བ་དེ་ཁྱོད་ཀྱིས་དཔར་དགོས་པ་དང་དུས་ཡུན་རིང་
པོ་འགོར་དགོས། ཡིན་ན་ཡང་སྐབས་དེའི་མི་དག་གིས་བྲིས་པ་ཤིན་
ཏུ་ལེགས་པའི་རིགས། ང་ཚོར་དེང་སང་ཡང་དཔེ་མཛོད་ཁང་འགའ་རེའི་
ནང་ན་ལྟ་ན་སྡུག་པའི་ལག་བྲིས་མ་འགའ་རེ་མཐོང་རྒྱུ་ཡོད་པ་
ལྟར་རོ།།
རྒྱ་གར་ན་དམིགས་གསལ་ཀྱིས་ལེགས་སྦྱར་དང་ཏ་ཟིག ཨོ་རྒྱན་
བཅས་ཀྱི་ཡི་གེའི་ནང་ན་ལག་བྲིས་མ་མང་བོ་ཡོད། ནམ་རྒྱུན་ཁོང་
ཚོས་མེ་ཏོག་གིས་བཟོས་པའི་དེབ་ཀྱི་སྟེང་དུ་དཔར་བ་དང་ཤོག་ལྷེ་རེ་
རེའི་ངོས་སུ་རི་མོར་བཀོད་ཡོད།
གྲོང་ཁྱེར་འཚར་སྐྱེད་བྱུང་བ་ནས། རིམ་གྱིས་ཡུལ་ལུང་དང་རྒྱལ་
ཁབ་མང་བོ་ཞིག་ཞིང་པ་ཆགས་པ་དང་། མི་མང་ཚོ་རང་བྱུང་གིས་
ལུང་པ་གཅིག་གི་ནང་ལ་གཅར་ནས་འཚོ་བ་རོལ་བ་སྟེ་ཕན་ཚུན་ངོ་
ཤེས་ཆགས་པ་རེད། ཁོང་ཚོ་ནི་ལུང་པ་གཞན་པའི་ནང་ལ་གནས་
སྡོད་བྱས་ཡོད་པའི་མི་དག་ལས་བཟང་འདོད་པའི་ཧ་ཅང་གླེན་རྟགས་
ཚ་བོ་དེ་གཞན་ལ་འཐབ་འཛིང་ཆེན་པོ་བྱུང་བའི་རྒྱུ་རུ་གྱུར་ཡོད། ཕན་
ཚུན་འཐབ་འཛིང་དང་གསོད་གཏུབ་བྱེད་པ་ནི། མིའི་བྱས་ཉེས་ཁྲོད་
ཀྱི་གླེན་རྟགས་ཆེས་ཆེ་བ་ཡིན་པའི་ལྟ་ཚུལ་ཁོང་ཚོ་སུ་ལ་ཡང་མེད་པ་
ནང་བཞིན་མི་མང་ལ་ཡང་གཏན་ནས་མེད། དེ་ནི་སུ་ལ་ཡང་ཕན་པ་
མེད་པའི་ལས་སོ།།
ང་ཚོས་གྲོང་ཁྱེར་དང་རྒྱལ་ཁབ་སོ་སོའི་སྔ་མོའི་ལོ་རྒྱུས་ལ་སློབ་
སྦྱོང་བྱེད་པར་འཚམས་རེར་དཔེ་རྙིང་འགའ་རེ་རྙེད་སྲིད་ན་ཡང་། མང་
བོ་མཐོང་རྒྱུ་དང་རྙེད་རྒྱུ་མེད། འོན་ཀྱང་། བྱ་དངོས་གཞན་འགས་
ཀྱང་ང་ཚོ་ལ་རོགས་བྱེད་ཐུབ། གནའ་བོའི་དུས་ཀྱི་དབང་འཛིན་པ་
དང་གནམ་བསྐོས་གོང་མ་དག་གིས་ཁོང་ཚོའི་དབང་བསྒྱུར་རྩིས་ཁྲ་
འགོད་སར་རྡོ་རིང་དང་རྡོའི་ཀ་བ་སོགས་བེད་སྤྱོད་བཏང་བ་རེད། དཔེ་
དེབ་ཀྱིས་ལོ་མང་བོ་ཐུབ་ཀྱི་མ་རེད། ཤོག་བུར་རུལ་སྐྱོན་ཤོར་བ་དང་
སྲིན་བུས་ཟ་བ་སོགས་ཀྱང་འབྱུང་གི་རེད། ཕལ་ཆེར་ཨཱ་ལཱ་ཧཱ་བྷཱ་
ཏ(AllahabadFort)ཡི་མཁར་ནང་གི་ཆོས་རྒྱལ་མྱ་ངན་མེད་ཀྱི་རྡོའི་
ཀ་བ་ཆེན་པོ་དེ་ཁྱོད་ཀྱི་ཡིད་ལ་ཡོང་གི་རེད།དེའི་སྟེང་དུ་བཀོད་ཡོད་པ་
ནི་ཆོས་རྒྱལ་མྱ་ངན་མེད་ཀྱི་བསྒྲགས་གཏམ་ཞིག་རེད།ཁོང་ནི་ལོ་བརྒྱ
ཕྲག་མང་བོའི་ཡར་སྔོན་གྱི་རྒྱ་གར་ན་སྙན་གྲགས་འབར་བའི་རྒྱལ་པོ་
ཞིག་རེད། གལ་ཏེ་ཁྱོད་རྒྱ་གར་གྲོང་ཁྱེར་ལཀ་ནོའོ་(Lucknow)ཡི་
ནང་གི་འགྲེམ་སྟོན་ཁང་དེ་ལ་སོང་བ་ཡིན་ན། དེ་ནས་ཁྱོད་ཀྱིས་རྡོ་ཡི་
བྱང་བུ་སྟེང་ལ་ཡི་གེ་བརྐོས་མའི་གཟུགས་ཅན་མང་བོ་རྙེད་ཀྱི་རེད།
རྒྱལ་ཁབ་འདྲ་མིན་གྱི་ལོ་རྒྱུས་རྙིང་བ་ལ་ཞིབ་འཇུག་བྱས་པའི་
ཁྲོད། ང་ཚོས་ཡོ་རོབ་གླིང་གི་རྒྱལ་ཁབ་དག་ཀླ་ཀློའི་རིགས་རྒྱུད་ཀྱིས་
གང་བའི་དུས་སྐབས་དེར་རྒྱ་ནག་དང་ཨེ་ལྗིབ་ཏུ་སྔོན་མ་ནས་བྱ་
བཞག་ཆེན་པོ་མི་ཉུང་བ་བསྒྲུབས་ཡོད་པ་དག་ལ་སློབ་སྦྱོང་བྱ་ཐུབ་པ་
མ་ཚད། ང་ཚོས་རཱ་མ་ན་ཡ་དང་མ་ཧཱ་བྷ་ར་ཊི་ལྟ་བུའི་སྙན་པ་འབར་
བའི་སྒྱུ་རྩལ་བརྩམས་ཆོས་འཁྲུངས་པའི་སྐབས་དང་། རྒྱ་གར་ནི་སྔོན་
མ་སྟོབས་འབྱོར་ཕུན་སུམ་ཚོགས་པའི་རྒྱལ་ཁབ་ཅིག་ཡིན་པའི་དུས་
ཀྱི་ཉི་སྐར་གལ་ཆེན་དག་ལ་རྒྱུས་ལོན་ཡོང་གི་རེད། ད་ལྟ་ང་ཚོའི་རྒྱལ་
ཁབ་འདི་ཧ་ཅང་སྐྱོ་བོ་ཡིན། ཕྱིའི་རྒྱལ་ཁབ་ཀྱི་མིས་ང་ཚོ་ལ་དབང་
བསྒྱུར་བྱས་ཡོད་པས། ང་ཚོར་རང་གི་རྒྱལ་ཁབ་ནང་ན་ཡང་རང་
དབང་མེད་ལ། རང་ཉིད་ཀྱིས་བསྒྲུབ་འདོད་པའི་བྱ་བཞག་ཀྱང་སྒྲུབ་
ཐུབ་ཀྱིན་མེད། ཡིན་ན་ཡང་། འདི་སྔ་མོ་ནས་བཟུང་གཏན་ཁེལ་ཞིག་
མ་རེད། ང་ཚོས་བརྩོན་པ་དྲགས་པོ་བསྐྱེད་ན།ཉི་མ་གཅིག་ལ་ང་ཚོས་
ཡང་བསྐྱར་རང་གི་རྒྱལ་ཁབ་འདི་ལ་རང་དབང་རྩོད་ཐུབ་ཀྱི་རེད། དེར་
བརྟེན་ང་ཚོས་གནས་བབས་སྡུག་པོ་དེ་དག་ངེས་པར་ཏུ་གོང་འཕེལ་
གྱི་ལམ་ལ་ཁྲིད་ནས། རྒྱ་གར་ཡང་ཡོ་རོབ་ནང་གི་དེང་དུས་ཀྱི་རྒྱལ་
གཞན་ནང་བཞིན་བདེ་སྐྱིད་ཀྱི་འཚོ་བ་རོལ་ཐུབ་པ་ཞིག་ཏུ་གཏོང་
དགོས།
ངའི་འཕྲིན་ཡིག་རྗེས་མའི་ནང་ལ། ཆེས་མཛེས་སྡུག་ལྡན་པའི་གོ་
ལའི་གཏམ་རྒྱུད་སྐོར་གྱི་རྨང་གཞིའི་ཆ་དེ་དག་ལས་མགོ་བརྩམ་རྒྱུ་
ཡིན།

སའི་གོ་ལ་གྲུབ་ཚུལ།

སའི་གོ་ལ་ཉི་མའི་མཐའ་བསྐོར་ནས་འགྲོ་ཞིང་། ཟླ་བས་སའི་གོ་
ལའི་མཐའ་སྐོར་བཞིན་པའི་ཆོས་ཉིད་དེ་ཁྱོད་ཀྱིས་ཤེས་པ་མ་ཚད།
ད་དུང་ཉི་མའི་མཐའ་འཁོར་ན་སའི་གོ་ལ་ལྟ་བུའི་དབྱིབས་གཟུགས་
གཞན་འགའ་ཡོད་པ་ཡང་ཁྱོད་ཀྱིས་ཤེས་ཡོད་རྒྱུ་རེད། ང་ཚོའི་གོ་ལ་
དང་བཅས་ཏེ་ཚང་མ་ལ་ཉི་མའི་རྒྱུ་སྐར་ཞེས་འབོད་ཀྱིན་ཡོད། ཟླ་བ་ནི་
སའི་གོ་ལའི་འཐེན་ཤུགས་ཀྱིས་གཡང་ལ་བཏགས་ཡོད་སྟབས། སའི་
གོ་ལའི་འཁོར་སྐར་ཞེས་པའི་འབོད་སྲོལ་ཞིག་ཆགས་ཡོད། རྒྱུ་སྐར་
གཞན་དེ་དག་ཀྱང་དེ་ཚོའི་འཁོར་སྐར་དུ་གྲུབ་ཡོད་པ་རེད། ཉི་མ་དང་
གཟའ་སྐར་གཞན་ད་དུང་དེ་དག་གི་འཁོར་སྐར་རྣམས་ཀྱིས་དགའ་
སྐྱིད་འཛོམས་པའི་ཁྱིམ་གཞིས་ཤིག་གྲུབ་ཡོད། དེ་ལ་ཉི་མའི་ཁྱིམ་རྒྱུད་(
solar system) ཅེས་འབོད་ཀྱིན་ཡོད་ལ། སཱ་ལར་(solar)ཞེས་པའི་
དོན་ནི་ཉི་མས་བདག་ཏུ་འཛིན་པའམ་ཉི་མར་དབང་བའི་དོན་དང་།
ཉི་མ་ནི་རྒྱུ་སྐར་ཡོད་ཚད་ཀྱི་ཕ་ལྟ་བུར་ཆགས་ཡོད་པས་ཉི་མའི་ཁྱིམ་
རྒྱུད་ཅེས་པའི་མིང་འདི་བཏགས་པ་རེད།
མཚན་མོ་ང་ཚོས་བར་སྣང་འདིར་སྐར་མ་སྟོང་ཕྲག་མང་བོ་
མཐོང་གིན་ཡོད་པའི་ནང་ནས་ཆེས་ཉུང་ཉུང་ཞིག་ལ་རྒྱུ་སྐར་ཞེས་
འབོད་པ་ལས། དེ་དག་ལ་སྐར་ཆེན་གྱི་མིང་གིས་འབོད་ཀྱིན་ཡོད་
པ་མ་རེད། དེ་ན་ཁྱོད་ཀྱིས་རྒྱུ་སྐར་དང་བརྟན་སྐར་གཉིས་ཀྱི་དབྱེ་བ་
འབྱེད་ཨེ་ཐུབ། རྒྱུ་སྐར་ནི་ང་ཚོའི་ས་སྒང་ནང་བཞིན་བརྟན་སྐར་དེ་
ཚོ་དང་བསྡུར་ན་ཧ་ཅང་ཆུང་གི་རེད། ད་དུང་ང་ཚོ་དང་ཁ་ཐག་ཉེ་
བའི་དབང་གིས། བལྟས་ན་དེ་དག་ནམ་མཁའི་སྐར་ཆེན་གཞན་ལས་
ཆེན་པོར་མཐོང་ཐུབ་ཀྱིན་ཡོད། ཟླ་བ་ཡང་དེ་ག་རང་རེད། ཁོ་ནི་དོན་
ངོ་མ་ཧ་ཅང་ཆུང་བའི་བྱིས་པ་ཞིག་ཡིན་ན་ཡང་། ང་ཚོ་དང་ཁ་ཐག་
ཧ་ཅང་ཉེ་བའི་དབང་གིས། ཕར་བལྟས་ཚོད་ལ་ཧ་ཅང་ཆེན་པོར་སྣང་
ཡོང་། ཡིན་ན་ཡང་། བརྟན་སྐར་དང་རྒྱུ་སྐར་གཉིས་ཁ་ཁར་འབྱེད་
བྱེད་ལ་ཆེམ་ཆེམ་འཕྲོ་བཞིན་པའི་འོད་སྣང་དེ་ཡོད་མེད་ཙམ་ལས་
གཞན་གང་ཡང་ཡོད་པ་མ་རེད། བརྟན་སྐར་དག་ནི་འོད་ཆེམ་ཆེམ་
གྱིས་འཆར་བ་དང་། རྒྱུ་སྐར་དག་ནི་དེ་ལྟར་མ་ཡིན་ཏེ། རྒྱུ་མཚན། རྒྱུ་
སྐར་དེ་དག་ལ་ཉི་འོད་ལས་ཚུར་ཐོབ་པའི་འོད་ཟེར་ཙམ་ལས་རང་སྟེང་
ན་འོད་སྣང་འཕྲོ་བའི་གྲུབ་ཆ་མི་ལྡན་པས་ཡིན། ང་ཚོས་མཐོང་བའི་
རྒྱུ་སྐར་དང་ཟླ་བའི་སྟེང་གི་འོད་དེ་ནི་ཉི་འོད་ཁོ་ན་ཡིན། དོན་དངོས་
ཀྱི་བརྟན་སྐར་ནི་ང་ཚོའི་ཉི་མ་ལྟ་བུ་ཡིན། དེ་དག་ཚ་བའི་སྟོབས་ཀྱིས་
འབར་ནས་རང་ཉིད་ལ་འོད་སྣང་སྤྲས་ནས་ཡོད། དངོས་ཡོད་ལྟར་
བཤད་ན། ང་ཚོའི་ཉི་མ་ནི་ཁ་ཐག་ཉེ་བ་ནང་བཞིན་བལྟས་ན་གཞན་
ལས་ཆེ་བའི་བརྟན་སྐར་རམ་སྐར་ཆེན་གཅིག་པོ་ཡིན། ང་ཚོས་དེ་
མེའི་སྤོ་ལོ་ཆེན་པོ་ལྟ་བུ་ཞིག་མཐོང་གི་ཡོད།
རྒྱུ་མཚན་དེའི་དབང་གིས། ང་ཚོའི་ས་སྒང་འདི་ཡང་ཉི་མས་
བདག་ཏུ་བཟུང་བའི་དུད་ཁྱིམ་སྟེ།ཉི་མའི་ཁྱིམ་རྒྱུད་(solar systern)
ཀྱི་ཁུངས་སུ་གཏོགས་པ་རེད། ང་ཚོའི་སྣང་བར་སའི་གོ་ལ་འདི་ཧ་ཅང་
ཆེན་པོ་རེད་འདོད་པ་དེ། ང་ཚོ་རང་ཉིད་དང་བསྡུར་ན་ཆེན་པོ་རེད།
འདིའི་ཕྱོགས་གཅིག་ནས་ཕྱོགས་གཞན་གཅིག་བརྒལ་བར་མྱུར་ཚད་
ལྡན་པའི་མེ་འཁོར་དང་རླངས་གྲུའི་ནང་ཡིན་རུང་། གཟའ་འཁོར་
དུ་མ་དང་ཟླ་བ་དུ་མ་དགོས་ཀྱི་ཡོད། ཡིན་ན་ཡང་། དེ་ང་ཚོ་རང་ལ་
བསྡུར་ན་ཆེ་བ་ལས། གཞན་བར་སྣང་འདི་ལ་འཕྱང་བའི་ནག་ཐིག་ལྟ་
བུ་ཁོ་ན་ཡིན། ཉི་མ་ནི་ལེ་བར་ས་ཡ་ཙམ་གྱི་མཚམས་སུ་ཡོད་པ་དང་།
སྐར་ཆེན་གཞན་དེ་ལས་ཀྱང་རྒྱང་ཐག་རིང་བའི་ས་ན་ཡོད།
གནམ་སྐར་རིག་པ་བ་དག་གིས་སྐར་ཚོམས་འདི་ལ་བརྟག་
དཔྱད་ཞིབ་འཇུག་བྱས་ནས། སའི་གོ་ལ་དང་རྒྱུ་སྐར་འདི་དག་ཚང་མ་
གནའ་སྔ་མོ་སྔ་མོ་ཞིག་ནས་ཉི་མའི་ཆ་ཤས་སུ་གྲུབ་ཡོད་ཚུལ་བསྟན་
ཡོད། ཉི་མ་འདི་སྔ་མོ་ནས་ད་ལྟ་ནང་བཞིན་འབར་གྱིན་པའི་མེ་ཡི་
ཕུང་བོ་འཇིགས་རུང་ཞིག་རེད་འདུག རྒྱུ་རྐྱེན་ཞིག་གིས་ཉི་མའི་ཆ་
དུམ་བུ་རེ་འཐོར་ཞིག་ཏུ་སོང་ནས། དེ་དག་ཕྱིར་བར་སྣང་ཁམས་ལ་
མངོན་ཡོད་ན་ཡང་། དེ་དག་ཡོངས་སུ་ཡབ་༼ ཉི་མ ༽ ཀྱི་ནུས་མཐུ་
ལས་ཐར་ཐུབ་མེད་དེ། ཁོ་ཚོ་ཐག་པས་དམ་པོར་སྦྲེལ་བ་ནང་བཞིན་
ཉི་མའི་མཐའ་བསྐོར་བའི་བྱ་བ་ལ་བྲེལ་ནས་ཡོད། ངོ་མཚར་བའི་ནུས་
ཤུགས་དེ་ངས་ཐག་པ་ཞིག་ལ་བསྡུར་ནས་བཤད་པ་ནི། བྱ་དངོས་
ཆུང་ཆུང་དག་ཆེན་པོ་ཞིག་གི་འཐེན་ཤུགས་ལ་ཐོགས་ནས་ཡོད་ཚུལ་
བསྟན་པ་ཡིན། བྱ་དངོས་དེ་དག་རང་གི་ལྗིད་ཚད་ཀྱིས་མར་དྲུད་འགྲོ་
བ་ནི་ནུས་ཤུགས་ཤིག་རེད། སའི་གོ་ལ་ནི་ང་ཚོའི་ཉེ་འགྲམ་གྱི་ཆེས་ཆེ་
བའི་དངོས་པོ་དེ་ཡིན་པས། ང་ཚོར་ཡོད་པ་ཚང་མ་དེའི་འཐེན་ཤུགས་
ཀྱི་དབང་ན་ཡོད།
གནས་བབས་དེ་འདྲའི་སྟེང་ནས། ང་ཚོའི་གོ་ལ་འདི་ཡང་ཉི་མ་
ལས་ཕྱིར་ཆད་ཡོང་བ་དང་། སྐབས་དེར་གོ་ལའི་ཚ་ཚད་ཤིན་ཏུ་མཐོ་
ངེས་ཏེ། དྲོད་ཀྱིས་འབར་བའི་འཇིགས་རུང་གི་རླུང་ཁམས་དང་སོལ་
རླངས་ཀྱིས་བཏུམ་ནས་ཡོད། ཡིན་ན་ཡང་འདི་ཉི་མ་དང་བསྡུར་ན་
ཧ་ཅང་ཆུང་ཆུང་ཡིན་པས། ཡུན་གྱིས་གྲང་བའི་ངོ་བོར་འགྱུར་མགོ
བརྩམས་པ་རེད། སྤྱིར་ཉི་མའི་དྲོད་ཚད་ཀྱང་ཇེ་ཞན་ལ་འགྲོ་བཞིན་
ཡོད་ན་ཡང་། དེའི་དྲོད་ཚད་མར་འབབ་པ་ལ་ལོ་ངོ་ས་ཡ་དུ་མ་བརྒལ་
དགོས་ཀྱི་ཡོད། དེ་དང་བསྡུར་ན། སའི་གོ་ལའི་དྲོད་ཚད་མར་འབབ་
པ་ལ་དུས་ཡུན་ཧ་ཅང་ཐུང་ཐུང་རེད། ས་སྒང་འདི་ཚ་དྲོད་ཀྱིས་བཟུང་
ཡོད་པའི་དུས་སྐབས་སུ། ཡོད་ཚད་འབར་བའི་རང་བཞིན་ཅན་ཡིན་
པས། འདིའི་སྟེང་ན་མི་དང་དུད་འགྲོ། རྩི་ཤིང་དང་ལྗོན་པ་སོགས་སྐྱེ་
དངོས་གང་ཡང་གནས་ཐུབ་ཡོད་པ་མ་རེད།
ཉི་མའི་ཆ་ཤས་ཙམ་ཞིག་ཕྱིར་ཆད་ནས་བྱུང་སྟེ་སའི་གོ་ལ་གྲུབ་
པ་དང་། སའི་གོ་ལའི་ཆ་ཤས་ཙམ་ཞིག་ཕྱིར་ཐོན་ནས་ཟླ་བ་བྱུང་བ་
རེད། མི་མང་བོས་ཟླ་བ་ནི་སྦུབས་ཆེན་པོ་ཞིག་ལས་བྱུང་བ་རེད་འདོད་
ཀྱིན་ཡོད་ལ། སྦུབས་དེ་ནི་དེང་གི་ཨ་རི་དང་ཉི་ཧོང་རྒྱལ་ཁབ་བར་གྱི་
ཞི་བདེ་རྒྱ་མཚོ་རེད་འདོད་ཀྱིན་ཡོད། དེའི་དབང་གིས་སའི་གོ་ལའི་
དྲོད་ཚད་མར་འབབ་མགོ་བརྩམས་ཤིང་། དེ་ལ་དུས་ཡུན་རིང་པོ་
འགོར་ཡོད་པ་རེད། གོ་ལའི་ནང་གི་ཉིང་པོ་དག་ཧ་ཅང་དྲོ་ན་ཡང་། ཕྱི་
ངོས་ནི་རིམ་གྱིས་ཇེ་འཁྱག་ལ་སོང་ཡོད་པ་རེད། གལ་ཏེ་ཁྱོད་རང་རྡོ་
སོལ་གཏེར་མཛོད་ཅིག་ལས་མར་འགྲོ་བ་ཡིན་ན། ཇི་ལྟར་མར་སོང་བ་
དེ་བཞིན་ཇེ་དྲོ་ནས་ཇེ་དྲོར་འགྲོ་ཡི་རེད། གལ་སྲིད་ཁྱོད་རང་སའི་གོ་
ལའི་གཏིང་ཟབས་སར་མར་འགྲོ་ཐུབ་པ་ཡིན་ན། དེ་ནས་ཁྱོད་ཀྱིས་
མེ་དམར་པོ་རྙེད་ཡོང་གི་རེད། དེ་བཞིན་ཟླ་བ་ནི་སའི་གོ་ལ་ལས་ཤིན་
ཏུ་ཆུང་བས། དེའི་དྲོད་ཚད་མར་འབབ་པ་ཡང་སའི་གོ་ལ་དང་བསྡུར་
ན་ཧ་ཅང་མྱུར་མོ་ཡོད། དེ་ནི་ཕར་བལྟས་ཚོད་ལ་སྤྲོ་སྣང་ལྡན་པའི་
གྲང་ཐང་ཞིག་དང་མི་འདྲ་འམ། འདི་ལ་༼ འཁྱག་ལ་ཤོར་བའི་ཟླ་བ་༽
ཞེས་འབོད་ཀྱིན་ཡོད་དེ། ཕར་ཆེར་གངས་ཐང་དང་འཁྱག་རོམ་གྱིས་
ཟིན་པའི་ཐང་གཞོངས་ལྟ་བུ་ཞིག་ཡིན་རྒྱུ་རེད།
ས་སྒང་ཧྲིལ་བོ་འདི་ཇེ་འཁྱག་ལ་སོང་བའི་སྐབས་ནས། མཁའ་
རླུང་ནང་གི་ཆུ་རླངས་ཡོད་ཚད་གཤེར་གཟུགས་ཀྱི་རྣམ་པར་གྱུར་ཏེ།
འཚམས་ལན་རེར་ཆར་བ་ནང་བཞིན་མར་ས་སྟེང་ལ་འབབ་ཀྱིན་
ཡོད། དེ་ནི་ཧ་ལས་པའི་ཆར་ཞོད་ཆེན་པོར་ཆགས་ཀྱི་ཡོད་རེད། ཆུ་དེ་
ཚང་མས་ས་སྒང་གི་སྟོང་ཁམས་ཆེན་པོ་ཞིག་འགེང་བཞིན་ཡོད་པས།
མཐའ་ཡས་རྒྱ་མཚོ་དང་ཆུ་ཀློང་དག་ཀྱང་དེ་ལྟར་འགྱུར་གྱིན་ཡོད་པ་
རེད།
ས་སྒང་འདི་ཇེ་འཁྱག་ལ་སོང་བ་ནང་བཞིན། མཐའི་རྒྱ་མཚོ་ཡང་
ཇེ་འཁྱག་ལ་སོང་ནས། མཐར་ས་སྒང་འདིའི་ངོས་དང་རྒྱ་མཚོའི་ནང་
ལ་སྲོག་ཆགས་གནས་ཐུབ་པའི་འགྱུར་ལྡོག་བྱུང་བ་རེད། འཕྲིན་ཡིག་
རྗེས་མའི་ནང་ལ་ཆེས་ཐོག་མའི་ཚེ་སྲོག་གི་སྐོར་ལ་བགྲོ་གླེང་བྱེད་
འདོད་ཡོད།

ཆེས་ཐོག་མའི་སྲོག་ཆགས།

འཕྲིན་ཡིག་སྔོན་མའི་ནང་ནས་ང་ཚོས་ཤེས་གསལ་བྱུང་བ་ནི། ས་
སྒང་འདིར་དུས་ཡུན་རིང་པོར་སྲོག་ཆགས་གང་ཡང་འཚོ་མི་ཐུབ་པའི་
ཚ་རླབས་ཧ་ཅང་ཆེན་པོ་རྒྱས་ཡོད་པ་དེ་རེད། ས་སྒང་འདིར་ག་དུས་
ཤིག་ལ་ཚེ་སྲོག་གི་མགོ་བརྩམས་པ་དང་ཆེས་ཐོག་མའི་སྲོག་ཆགས་
གང་རེད་ཅེས་པ་ནི། ཤིན་ཏུ་སྤྲོ་སེམས་འཁོར་སའི་དྲི་བ་ཞིག་ཡིན་པ་
ནང་བཞིན།ལན་འདེབས་རྒྱུ་ཡང་ཧ་ཅང་དཀའ་ཁག་ཆེ་བའི་དྲི་བ་ཞིག་
རེད་འདུག དེ་ན་ང་ཚོས་ཆེས་ཐོག་མའི་ཚེ་སྲོག་གང་ཡིན་ལ་བསམ་
གཞིག་གཏོང་རྒྱུ་བྱས་ན། ཁྱོད་ཀྱིས་ཕལ་ཆེར་མི་དང་དུད་འགྲོ་ཚང་
མ་སྲོག་ཆགས་རེད་ཟེར་ན་ཐང་། དེ་ན་ལྗོན་ཤིང་དང་རྩི་ཤིང་། མེ་ཏོག་
དང་སྔོ་ཚལ་སོགས་ཅི་ཞིག་རེད། དེ་ཚོ་ཚང་མར་སྐྱེ་འཆི་ཡོད་པ་ནང་
བཞིན། དེ་ཚོས་ཆུ་འཐུང་བ་དང་མཁའ་རླུང་འབྱིན་རྔུབ་སོགས་ཀྱང་
བྱེད་ཀྱིན་ཡོད་པས། ལྗོན་ཤིང་དང་དུད་འགྲོའི་བར་གྱི་ཁྱད་པར་གཙོ་
བོ་དེ་ལྗོན་ཤིང་འགུལ་ནས་འགྲོ་མི་ཐུབ་པ་ཙམ་ལས་གཞན་འཇོག་རྒྱུ་
ཆེན་པོ་མི་འདུག་སྙམ། གལ་ཏེ་ཁྱོད་ཀྱིས་དྲན་ན། ངས་ཁྱོད་ལ་དབྱིན་
ཇིའི་རྒྱལ་ས་ལོན་བྷོན་(London)གྱི་ཁེའོ་སྐྱེད་མོས་ཚལ་(Kew
Garden)ནས་རྩི་ཤིང་འགའ་བསྟན་པ་ཡིན། རྩི་ཤིང་དེ་དག་ནི་ཀླུ་ཤིང་
མེ་ཏོག་(orchids)དང་མེ་ཏོག་བུམ་འཆང་(pitcher)སོགས་ཡིན་ལ།
དེ་ཚོས་མངོན་སུམ་དུ་སྦྲང་མ་ཁ་ཟས་བྱེད་ཀྱིན་ཡོད་ལ། དེ་བཞིན་རྒྱ་
མཚོའི་གཏིང་ན་གནས་པའི་མཚོ་བལ་(Sponge) ལྟ་བུའི་སྲོག་ཆགས་
འགའ་ལ་ཡང་གཡོ་འགུལ་བྱེད་རྒྱུ་མེད་པས། མཚམས་ལན་རེར། དེ་
སྲོག་ཆགས་ཡིན་དང་རྩི་ཤིང་ཡིན་ཧ་ཅང་བཤད་ཁག་པོ་ཆགས་ཀྱི
འདུག ཁྱོད་ཀྱིས་རྩི་ཤིང་རིག་པ་༼རྩི་ཤིང་དབྱེ་འབྱེད་ཀྱི་ཚན་རིག༽
དང་ཡང་ན་སྲོག་ཆགས་རིག་པ་༼ སྲོག་ཆགས་སྐོར་གྱི་ཚན་རིག༽
སློབ་དུས། སྲོག་ཆགས་རེད་ཟེར་ན་སྲོག་ཆགས་མ་ཡིན་ལ། རྩི་ཤིང་
རེད་ཟེར་ན་རྩི་ཤིང་ཡང་མིན་པའི་བྱ་དངོས་ཁྱད་མཚར་བོ་འགའ་ཡང་
མཐོང་ཡོང་གི་རེད། མི་འགའ་རེས་ང་ཚོར་ཐ་ན་རྡོ་དང་བྲག་ལ་ཡང་བླ་
སྲོག་གི་རིགས་དུ་མ་ཡོད་དེ། དེ་ཚོས་ན་ཟུག་གི་སྡུག་བསྔལ་ཚོར་གྱིན་
ཡོད་ཟེར་ནས་བཤད་ཀྱིན་ཡོད། ཡིན་ན་ཡང་དེ་མཐོང་ཁག་པོ་རེད།
ང་ཚོ་ལྗེ་ནེའི་ཝཱ་(Geneva)ན་ཡོད་དུས། སྐུ་ཞབས་ཤིག་ང་ཚོར་ལྟ་
རུ་ཡོང་བ་ཁྱོད་ཀྱིས་དྲན་ན་ཐང་། ཁོང་གི་མིང་ལ་ལྗ་ངྒཱ་དྷེ་ཤི་བྷོའོ་སི་
(Jagadish Bose)ཟེར་ལ། ཁོང་གིས་རྩི་ཤིང་ལ་ཚེ་སྲོག་གི་འབྲེལ་བ་
དམ་ཟབ་ཡོད་པའི་བསམ་ཚུལ་དེ་དངོས་སུ་བརྟག་དཔྱད་ཞིབ་འཇུག་
གི་སྒོ་ནས་བསྟན་ཡོད་པ་མ་ཚད། ད་དུང་ཁོང་གིས་རྡོ་བ་ལ་ཡང་བླ་
སྲོག་འགའ་གནས་ཡོད་པར་འདོད་ཀྱིན་ཡོད།
དེར་བརྟེན་ཁྱོད་ཀྱིས་སྲོག་ལྡན་གང་ཡིན་དང་གང་མིན་དེ་བཤད་
ཁག་པོ་རེད། ཡིན་ན་ཡང་། ང་ཚོས་གནས་སྐབས་ལ་རྡོ་བར་སྲོག་ཡོད་
མེད་དེ་དོར་ནས་རྩི་ཤིང་དང་བྱོལ་སོང་ཁོ་ནའི་སྐོར་ལ་བགྲོ་གླེང་བྱས་
ན་ཆོག་གི་འདུག ང་ཚོར་ད་ལྟ་སྲོག་ཆགས་ཀྱི་གྲངས་ཤིན་ཏུ་མང་བོ་
ཡོད་པ་དེ་དག་ནི་རིགས་མང་བོ་ལས་བྱུང་པ་ཡིན་ལ། སྐྱེས་པ་དང་
བུད་མེད་དག་ཀྱང་དེ་དག་གི་རིགས་གང་ཞིག་གི་ཁུངས་སུ་གཏོགས་
ཤིང་། དེའི་ནང་གི་ལ་ལ་ཧ་ཅང་སྤྱང་པོ་ཡོད་ན་ཡང་། འགའ་རེ་གླེན་
ལྐུགས་ཚ་བོ་ཡོད་པ་ནང་བཞིན། ཁྱོད་ཀྱིས་དུད་འགྲོའི་རིགས་ལས་
ཀྱང་གླང་ཆེན་དང་སྤྲེའུ། ཡང་ན་གྲོག་མ་ལྟ་བུ་འགའ་རེ་ཅུང་སྤྱང་པོ་
འདྲ་བོ་མཐོང་ན་ཡང་། ད་དུང་གླེན་པ་གླེན་ནག་གི་དུད་འགྲོ་ཡང་མང་
བོ་རྙེད་རྒྱུ་ཡོད། ཉ་རིགས་རེ་འགའ་དང་ཟག་བཅས་གང་མང་ཞིག་
མཚོའི་གཏིང་ཞབས་ན་ཚེ་སྲོག་གྲུབ་མིན་གྱི་གོ་རིམ་ཁྲོད་ན་གནས་
ཡོད་ལ་ཏག་ཏག་གཏིང་རིམ་དེ་ནས་ཁྱོད་ཀྱིས་མཚོ་བལ་དང་སྣག་ཉ་
མཐོང་ཡོང་དུས། དེ་དག་ནི་སྲོག་ཆགས་དང་རྩི་ཤིང་གི་ཆ་ཇི་སྙེད་རེ་
འཚལ་ཡང་ཡ་མ་བརླའི་སྒོ་ནས་གནས་ཡོད་པའི་སྣང་བ་སྟེར་ཡོང་།
དེ་ན་ང་ཚོས་རིགས་མི་མཚུངས་པའི་སྲོག་ཆགས་འདི་ཚང་མ་
དངོས་ཡོད་ཁམས་སུ་དུས་གཅིག་ཏུ་མཉམ་ཐོན་བྱས་པ་རེད་དམ།
ཡང་ན་རིམ་གྱིས་གཅིག་གཅིག་གཉིས་གཉིས་བྱས་ནས་ཐོན་ཡོང་བ་
རེད། དེའི་གསང་བ་ངེས་པར་དུ་ཨེ་རྙེད་ལྟ་དགོས་པ་རེད། 
དེ་ན་ང་ཚོས་འདི་ཇི་ལྟར་བྱས་ནས་ཨེ་རྙེད་ལྟ་དགོས་པ་རེད་ཟེར་ན། ང་ཚོ་ལ་
གནའ་དུས་ཀྱི་ཚད་ལྡན་དཔེ་དེབ་ཡོད་པ་མ་རེད། ཡིན་ན་ཡང་། རང་
བྱུང་ཁམས་ཀྱི་གླེགས་བམ་གྱིས་ང་ཚོ་ལ་རོགས་པ་ཐུབ་བམ་ཟེར་ན།
དེ་ཐུབ་ཀྱི་རེད། ང་ཚོས་སྲོག་ཆགས་ཀྱི་རུས་པའི་རྡོ་རྙིང་ལས་དེ་དག་
རྙེད་ཡོང་། དེ་ལ་འགྱུར་རྡོ་(fossil)ཞེས་འབོད་ཀྱིན་ཡོད་པ་དང་དེ་
དག་ང་ཚོའི་ལག་ལ་རྙེད་པ་ཡིན་ན། དུས་ནམ་ཞིག་ལ་སྲོག་ཆགས་
དེ་དག་གནས་མྱོང་བ་དང་། དེ་ནས་དེའི་རུས་པ་ལོ་དང་བསྐལ་བའི་
དབང་གིས་རྡོ་རུ་གྱུར་ཚུལ་ཡང་ང་ཚོས་གསལ་བོ་བཤད་ཐུབ་ཀྱིན་
ཡོད། ཁྱོད་ཀྱིས་དབྱིན་ཇིའི་རྒྱལ་ས་ལོན་དྟོན (London)གྱི་ལྷོ་ཕྱོགས་
དངོས་མང་འགྲེམ་སྟོན་ཁང་ (South Kensington Museum)
ཟེར་བ་དེ་ནས་སྲོག་ཆགས་ཆེ་ཆུང་མང་བོའི་འགྱུར་རྡོ་མཐོང་མྱོང་བ་
ལྟར་རེད།
སྲོག་ཆགས་ཤིག་འཆི་བའི་ཚེ་ན། དེའི་ལུས་ཀྱི་ཤ་དང་སྙི་མོའི་
གྲུབ་ཆ་ཚང་མ་མགྱོགས་པོར་མེད་པར་ཆགས་འགྲོ་ན་ཡང་། དེའི་
རུས་པ་ནི་ཧ་ཅང་དུས་ཡུན་རིང་པོར་ཤུལ་དུ་ལྷག་ནས་བསྡད་ཡོད་ལ།
རུས་པ་དེ་དག་གིས་ང་ཚོ་ལ་གནའ་སྔ་མོའི་དུས་ཀྱི་སྲོག་ཆགས་ཀྱི་
གྲུབ་ཆ་གང་ཞིག་འཆད་ཀྱིན་ཡོད། ཡིན་ན་ཡང་། ཚོད་དཔག་བྱས་པ་
ཡིན་ན། རུས་པ་མེད་སའི་སྲོག་ཆགས་རེ་ཡང་ཡོད་དེ། དཔེར་ན་རྣག་
ཉ་ལྟ་བུ་རེད། དེ་འཆི་བའི་དུས་ན། ཤུལ་དུ་ཅི་ཡང་མ་ལུས་པར་གྱུར་
ཡོད།
ང་ཚོས་བྲག་རྡོའི་རིགས་ལ་གཟབ་ནན་གྱིས་ཞིབ་འཇུག་བྱས་
ནས་རང་གིས་རྙེད་པའི་རུས་པའི་འགྱུར་རྡོ་རྙིང་བ་ཚང་མ་ཕྱོགས་བསྡུ་
བྱས་པ་ཡིན་ན། ང་ཚོས་རིགས་མི་འདྲ་བའི་སྲོག་ཆགས་དེ་དག་དུས་
སྐབས་མི་འདྲ་བ་རེ་རེར་འཚོ་སྡོད་བྱས་ཡོད་པ་ཤེས་ཐུབ། དེ་ཚོ་ཚང་
མ་གང་འདི་མེད་པར་དུས་གཅིག་ཏུ་བྱུང་བ་གཏན་ནས་མ་རེད། དང༌
ཐོག དེ་ཚོ་ཕྱི་སྐོགས་ཅན་གྱི་སྲོག་ཆགས་ཧ་ཅང་ཉམ་ཆུང་གི་རིགས་
ཡིན་ལ། དཔེར་བཞག་ན་ཉ་སོག་(shellfish)ལྟ་བུ་རེད། ཁྱོད་ཀྱིས་
མཚོ་འགྲམ་ནས་རྙེད་པའི་ངོ་མཚར་བའི་ཕྱི་སྐོགས་དེ་དག་ཚང་མ་སྔ་
མོ་ནས་ཤི་ཟིན་པའི་སྲོག་ཆགས་ཀྱི་རུས་པའི་ཤུན་པགས་རེད། དེའི་
རྗེས་ནས་ང་ཚོས་ཅུང་རྙོག་དྲ་ཆེ་བའི་སྲོག་ཆགས་སྦྲུལ་དང་། ད་དུང་
གླང་ཆེན་ལས་ཀྱང་ཆེས་ཆེ་བའི་གཅན་གཟན་ཚོགས་ཀྱང་རྙེད་ཡོང་
གི་ཡོད་པ་མ་ཚད་འདབ་ཆགས་དུད་འགྲོའི་ཚོགས་ཏེ་ང་ཚོར་དེང་སང
ཡོད་པ་འདི་ཚོ་དང་འདྲ་མཚུངས་ཀྱི་སྲོག་ཆགས་ཀྱི་རིགས་ཀྱང་རྙེད་
ཡོང་། དེ་དག་ཚང་མའི་རྗེས་ལ་ང་ཚོས་མིའི་བམ་རོ་རྙེད་ཀྱི་ཡོད། དེ་
ལྟར་སྲོག་ཆགས་ཀྱི་ཕྱིའི་རྣམ་པའི་སྟེང་གི་འགྱུར་བ་དེ་ཡང་ཐོག་མའི་
ཆེས་ཉམ་ཆུང་གི་སྲོག་ཆགས་ནས་བཟུང་། དེའི་རྗེས་ཀྱི་མཐོ་རིམ་
སྲོག་ཆགས་དང་ང་ཚོས་ཆེས་མཐོའི་སྲོག་ཆགས་སུ་འབོད་པའི་མྱིའི་
རིགས་བར་དུ་བརྒྱུད་རིམ་ངེས་ཅན་ཞིག་ཡོད། སྤྱིར་བཏང་གི་མཚོ་
བལ་དང་ཉ་སྐོགས་ཅན་གྱི་རིགས་རྣམས་ཇི་ལྟར་འཕེལ་རྒྱས་དང་
འགྱུར་ལྡོག་བྱུང་བའམ་དེ་དག་གིས་རང་ཉིད་ཡར་རྒྱས་གོང་འཕེལ་ལ་
བཏང་བའི་རྒྱུ་རྐྱེན་དེ་ཆེས་སྤྲོ་སྣང་ལྡན་པའི་དཔྱད་གཞི་ཞིག་ཡིན་པ
དང་། ཅིག་བྱས་ན། ཉི་མ་ཞིག་ལ་ངས་འདིའི་སྐོར་ཁྱོད་ལ་བཤད་ཡོང་
ན་ཐང་། ཡིན་ན་ཡང་། སྐབས་དོན་ནི་ང་ཚོས་ཆེས་ཐོག་མའི་སྲོག་
ཆགས་སྐོར་ལ་བསམ་གཞིགས་གཏོང་རྒྱུ་དེ་ཡིན།
ས་སྒང་འདི་ཇེ་འཁྱག་ལ་འགྲོ་བའི་དུས་སུ། ཕར་ཆེར་ཆེས་ཐོག་
མའི་སྲོག་ཆགས་དེ་དག་ཕྱི་སྐོགས་དང་རུས་པ་གང་ཡང་མེད་ལ།
བྱ་དངོས་ག་གེ་མོ་ཞིག་དང་འདྲ་བའི་མཚོ་གནས་ཀྱི་རྣག་ཉའི་ཆ
གཏོགས་ཀྱི་རིགས་འདི་ཡིན་ལ། དེ་དག་ལ་རུས་པ་མེད་པས། ང་ཚོར་
དེ་དག་གི་ཤུལ་ལུས་འགྱུར་རྡོ་གང་ཡང་མཐོང་རྒྱུ་ཡོད་པ་མ་རེད། ང་
ཚོས་དེ་དག་ལ་ཕྱོགས་གང་ཐད་ནས་ཚོད་དཔག་ཙམ་བྱེད་པ་ལས་
ཐབས་གཞན་མེད། རྣག་ཉ་ལྟ་བུ་དེང་སྐབས་མཚོ་ནང་ན་མང་བོ་ཡོད་
པ་རེད། སྤྱིར་ན་དབྱིབས་སྒོར་སྒོར་ལྟ་བུ་ཡོད་ན་ཡང་། རུས་པ་དང་
ཕྱི་སྐོགས་མེད་པས། དེ་དག་གི་བཟོ་ལྟ་མཐའ་གཅིག་ཏུ་མ་ངེས་པར་
འགྱུར་བའི་རང་བཞིན་ཅན་ཞིག་ཡིན་འདུག དཔེར་བཀོད་ན་དེ་དག་
འདི་ལྟ་བུ་ཞིག་ཡིན་ས་རེད།
ཁྱོད་ཀྱིས་དཀྱིལ་སྙིང་གི་སྒོར་ཐིག་དེ་ལ་དོ་སྣང་བྱེད་དགོས། དེ་
ལ་སྲོག་ཤིང་ཟེར་ཞིང་སྙིང་གི་རིས་སུ་གྲུབ་ཡོད། དེ་དག་སྲོག་ཆགས་
སམ་ཡང་ན་ཅི་ཞིག་ཡིན་རུང་ངོ་བོ་དུ་མར་གྲུབ་བྱེད་དམ་བགོ་བྱེད་ཀྱི་
ཐབས་ཁྱད་མཚར་རེ་ཡོད་ལ། དེ་ཚོ་རྣག་ཉ་ལྟ་བུའི་གཟུགས་གཉིས་སུ་
མ་གྲུབ་བར་དུ། གནས་གཅིག་ནས་ཇེ་སྲབ་ལ་མུ་འཐུད་དུ་འགྲོ་ཞིང་།
ཁ་ཁར་གྱེས་པའི་དངོས་པོ་དེ་གཉིས་ཆ་ཡང་རྩ་བའི་དངོས་པོ་དེ་དང་
གཅིག་པ་གཅིག་འདྲ་བོ་ཆགས་ཡོད་པ་རེད། དབྱིབས་གསར་བ་དེ་
གྲུབ་པའི་རྗེས་ནས་འདི་ལྟར་གནས་སྤོར་ནས་སོང་བ་རེད།
ཁྱོད་ཀྱིས་ཁ་ཁར་གྱེས་ཟིན་པའམ་གཟུགས་དུ་མར་གྲུབ་པའི་
སྲོག་ཆགས་དེ་དག་རེ་རེ་ལ་སྲོག་ཤིང་ངམ་སྙིང་རེ་རེ་ཐོབ་ཡོད་པ་ཤེས་
ཡོང་གི་རེད། འདི་ནི་སྲོག་ཆགས་དེ་དག་རྒྱ་བསྐྱེད་པའམ་ཇེ་མང་ལ་
འགྲོ་བའི་ཐབས་གཙོ་བོ་དེ་ཡིན་འདུག
རིགས་འདི་དག་གི་སྐོར་ནི་ང་ཚོའི་ས་སྒང་འདིའི་སྲོག་ཆགས་
ཆེས་ཐོག་མ་ཆགས་ཀྱིན་ཡོད་ས་རེད། འདི་ནི་ཇི་འདྲའི་འཚོ་བའི་དཔེ་
མཚོན་ཡིད་དུ་འོང་ཞིང་ཉམ་ཆུང་བ་ཞིག་རེད་ཨང་། འདིའི་སྔོན་དུ་
སླེབས་པ་དང་འདིའི་ལེགས་ཤིག་འཛམ་གླིང་ཧྲིལ་བོ་འདིའི་ནང་ན་
གཅིག་ཀྱང་ཡོད་པ་མ་རེད། དེ་ལྟར་ལོ་ངོ་ས་ཡ་དུ་མའི་རིང་ལ་བྱོལ་
སོང་གི་རིགས་དང་མིའི་རིགས་གཉིས་ཆ་བྱུང་མེད་པར་འདོད།
རྣག་ཉ་ལྟ་བུ་ཚོའི་རྗེས་སུ་མཚོ་རྩྭ་དང་ཉ་སྐོགས་ཅན། སྡིག་སྲིན་
དང་འབུ་སྲིན་རྣམས་བྱུང་བ་དང་། དེའི་རྗེས་ནས་ཉ་རིགས་ངོ་མ་དེ་
བྱུང་བ་རེད། འདི་དག་ལ་རུས་པ་དང་ཕྱི་སྐོགས་ཀྱི་ཆ་མཁྲེགས་པོ་
ཡོད་པས། དུས་ཡུན་ཧ་ཅང་རིང་པོའི་རྗེས་སུ་དེ་དག་རྙེད་ནས་དེའི་
སྐོར་ལ་ཞིབ་འཇུག་དང་སློབ་སྦྱོང་ཡག་པོ་བྱེད་ཐུབ་པའི་རྗེས་ཤུལ་ཞིག་
དེ་དག་གིས་ང་ཚོ་ལ་བཞག་ཡོད་པས། ང་ཚོས་དེ་དག་གི་གནས་ཚུལ་
ཅུང་མང་ཙམ་ཤེས་རྟོགས་བྱུང་པ་རེད། ཕྱི་སྐོགས་དེ་དག་མཚོ་མཐུལ་
གྱི་འདམ་ནང་ལ་གཡུགས་ཡོད་པ་དང་། དེ་དག་འདམ་དང་བྱེ་མ་
གཙང་མས་བཀབ་ནས་གཟབ་ནན་གྱིས་བདག་སྐྱོང་བྱས་ཡོད། དེའི་
སྟེང་གི་འདམ་དང་བྱེ་མའི་ལྗིད་ཚད་དང་གནོན་ཤུགས་ཀྱིས་འདམ་དེ་
མཁྲེགས་པོ་ཆགས་ཡོད་པ་མ་ཚད། བྲག་རྡོ་ནང་བཞིན་གྱི་མཁྲེགས་
པོ་ཆགས་ཡོད། མཚོ་གཏིང་གི་བྲག་རྡོ་དེ་རྣམས་ཀྱང་འདི་ལྟར་གྲུབ་
ཡོང་བ་དང་། ས་གཡོམ་ཞིག་གམ་ཡང་ན་འགྱུར་ལྡོག་ག་གེ་མོའི་
དབང་གིས་བྲག་རྡོ་རེ་འགའ་མཚོ་ཞབས་ནས་མཚོ་ཁ་ལ་ཡར་ཁྱེར་
ཡོང་སྟེ་སྐམ་པོ་ཆགས་པ་དང་། དེ་ནས་ཡང་གཙང་བོ་དང་ཆར་ཞོད་
ཀྱིས་ཁྱེར་ནས་སོང་བ་དང་། ལོ་ངོ་མང་བོ་མང་བོའི་རིང་། ཕྱི་ཐུམ་དེའི་
ནང་ལ་སྦས་ནས་བསྡད་དེ་མཐར་ཕྱི་ལ་ཐོན་པ་རེད། འདི་ནི་ང་ཚོ་
འགྱུར་རྡོ་དང་ཕྱི་སྐོགས་དེ་དག་ལ་འཕྲད་ནས་དེ་དག་གི་སྐོར་ལ་ཞིབ་
འཇུག་བྱས་རྗེས། མི་མ་བྱུང་བའི་ཡར་སྔོན་གྱི་གདོད་མའི་དུས་སུ་ང་
ཚོའི་ས་སྒང་འདི་འདྲ་ཞིག་ཡོད་པ་ཤེས་ཚུལ་ཡིན།
དེ་ན་ང་ཚོས་འཕྲིན་ཡིག་རྗེས་མའི་ནང་ལ་ཉམ་ཆུང་གི་སྲོག་
ཆགས་དེ་དག་ཇི་ལྟར་འཕེལ་རྒྱས་བྱུང་བ་དང་ད་ལྟའི་སྲོག་ཆགས་འདི་
ལྟ་བུ་ཞིག་ཏུ་ཇི་ལྟར་འགྱུར་བའི་སྐོར་ལ་བགྲོ་གླེང་བྱེད་རྒྱུ་ཡིན།

སྲོག་ཆགས་དེ་ཚོ་མངོན་འགྱུར་བྱུང་བ།

ང་ཚོས་ས་སྒང་འདིའི་ཆེས་ཐོག་མའི་ཚེ་སྲོག་གི་རྟགས་མཚན་དེ་
མཐོང་ཟིན་ལ། དེ་དག་ནི་ཕལ་ཆེར་མཚོ་གནས་སྲོག་ཆགས་དང་ཆུ་
གནས་རྩི་ཤིང་དམའ་རིམ་དག་ཡིན་ལ། ཁོང་ཚོ་ཆུ་ནང་ཁོ་ནར་མ་
གཏོགས་གནས་མི་ཐུབ་པས། གལ་ཏེ་ཕྱིར་ཐོན་པ་ཡིན་ན་སྐམ་འགྲོ་
བཞིན་ཡོད། ཡིན་ན་ཡང་། སྐབས་དེ་དུས་ད་ལྟ་ང་ཚོར་ཡོད་པ་ལས་
ལྡབ་འགྱུར་གྱིས་མང་བའི་ཆུ་དང་འདམ་རྫབ་ཅན་གྱི་སྤང་ཡོད་ངེས་པ་
ཅན་རེད། ད་ལྟ་སྤྱི་ལྤགས་ལ་ཅུང་མཁྲེགས་ཞད་ཡོད་པའི་རྣག་ཉའི་
རིགས་དང་མཚོ་གནས་སྲོག་ཆགས་དག་གཞན་དང་བསྡུར་ན་སྐམ་
སའི་སྟེང་ཅུང་ཡུན་རིང་ལ་བསྡད་ཀྱང་ལམ་སང་སྐམ་ནས་གྱོང་པོ་
ཆགས་རྒྱུ་མེད། རྣག་ཉ་ལྟ་བུའི་ཉ་སོབ་དང་སྐམ་སར་ལས་སླ་བོའི་ངང་
གནས་སྡོད་མི་ཐུབ་པའི་རིགས་གཏོགས་ཀྱི་སྲོག་ཆགས་ཚང་མ་རིམ་
གྱིས་ཇེ་ཉུང་ནས་ཇེ་ཉུང་དུ་ཕྱིན་པ་དང༌། ཕྱི་ཤིན་མཁྲེགས་པོ་ཅན་གྱི་
སེམས་ཅན་རྣམས་ཇེ་མང་ནས་ཇེ་མང་ལ་ཕྱིན་པ་རེད།
འདི་ནི་ཆེས་དོ་སྣང་བྱེད་སྙིང་ཡོད་པའི་གནས་ཤིག་ཡིན་ཏེ། ཁྱོད་
ཀྱིས་ལྟོས་དང༌། སྲོག་ཆགས་དེ་རྣམས་ཀྱིས་རིམ་བཞིན་རང་ཉིད་
འཚམས་པོའམ་ཡང་ན་རང་ཉིད་ཀྱི་ཁོར་ཡུག་ལ་རང་ཉིད་རན་པོ་བཟོ་
བཞིན་ཡོད། དབྱིན་ཇི་རྒྱལ་ས་ལོན་བྷོན (London)གྱི་ལྷོ་ཕྱོགས་
དངོས་མང་འགྲེམ་སྟོན་ཁང་(South KensingtonMuseum)
ནས་འདབ་ཆགས་བྱ་རིགས་དང་བྱོལ་སོང་དུད་འགྲོའི་རིགས་རྣམས་
ཇི་ལྟར་དགུན་ཟླ་དང་འཁྱགས་རོམ་གྱིས་ཟིན་པའི་རྒྱལ་ཁབ་ནང་ན་
གནས་ཡོད་པ་དང་། དེ་དག་གི་སྤུ་མདོག་ཁ་བ་ལྟར་དཀར་པོ་ཆགས་
ཚུལ། དེ་བཞིན་ལྗང་མདོག་གི་རྩི་ཤིང་དང་ལྗོན་ཤིང་མང་སའི་ཚ་བའི་
ལུང་པའི་ནང་ན་དེ་དག་ལྗང་ཁུ་དང་གཞན་མདོག་ཆེན་གྱི་རིགས་
འགའ་ཆགས་ཡོད་ཚུལ་ཁྱོད་ཀྱིས་དངོས་སུ་མཐོང་མྱོང་ཡོད་པ་རེད།
དེ་ནི་ཁོང་ཚོས་རང་ཉིད་རང་གི་ཁོར་ཡུག་ལ་འཚམས་པོའམ་རན་པོ་
བཟོས་པའི་མཚོན་རྟགས་རེད། དེ་ཚོས་རང་ཉིད་རང་གི་དགྲ་ལས་སྲུང་
སྐྱོང་བྱེད་ཕྱིར་རང་གི་ཁ་དོག་ལ་འགྱུར་བ་གཏོང་བཞིན་ཡོད། གལ་
ཏེ་རང་གི་སྤུ་མདོག་མཐའི་ཁོར་ཡུག་དང་འདྲ་ཆགས་པོ་བྱུང་བ་ཡིན་
ན༑ གཤེད་མ་དེ་དག་གིས་ཁོང་ཚོ་ལས་སླ་བོའི་ངང་མཐོང་མི་ཐུབ་པ་
ལྟ་བུ་ཆགས་ཡོད་ལ། དེ་བཞིན་གྲང་བའི་ལུང་པའི་ནང་ནས་ཁོང་ཚོར་
འཁྱག་དུས་དྲོད་འཛིན་ཐུབ་པའི་གྲ་སྤུ་སྐྱེས་ཡོད་པ་རེད། ད་དུང་དེའི་
མི་ཚད་སྟག་གི་སྤུ་མདོག་སེར་པོ་དང་དེའི་ནང་ལ་ཤ་མ་༼ ཐིག་ལེ་
ནར་མོ ༽ ཡོད་པ་ཡང་ནགས་ཚལ་ཁྲོད་ནས་ལྗོན་ཤིང་དག་བརྒྱུད་དེ་
ཤར་ཡོང་པའི་ཉི་འོད་དེ་ལ་འདྲ་ཆགས་པོ་བྱུང་ཡོད་པ་རེད། ནགས་
ཚལ་འཐུག་པོའི་ཁྲོད་ནས་སྟག་མིག་གིས་མཐོང་རྒྱུ་ཁག་པོ་ཆགས་
པའི་རྒྱུ་མཚན་ཡང་དེ་འདྲ་རེད་འདུག
སྲོག་ཆགས་མང་བོ་ཞིག་གིས་རང་ཉིད་རང་གི་ཁོར་ཡུག་དང་
འཚམས་པོ་བཟོ་ཨེ་ཐུབ་ལྟ་རྒྱུ་དེ་ཧ་ཅང་གལ་ཆེན་པོ་ཆགས་ཡོད་པ་
མ་ཚད། ཤུན་ཏུ་དང་བ་འདྲེན་པའི་དོན་དངོས་ཀྱི་བྱུང་བ་ཞིག་ཀྱང་
རེད་འདུག དེ་མིན་སྲོག་ཆགས་ཀྱི་གྲས་ན་རང་ཉིད་ལ་འགྱུར་བ་
གཏོང་མི་ཐུབ་མཁན་ཡང་མང་བོ་ཡོད་པ་སྨོས་མ་དགོས་པ་ཡིན་ལ།
གཞན་ཡང་འགྱུར་བ་གཏོང་ཐུབ་མཁན་དེ་ཚོས་རང་ཉིད་རང་གི་ཁོར་
ཡུག་ལ་རན་པོ་བཟོས་པ་ཡིན་ཙང་། དེ་དག་གི་འཚོ་བར་འགྱུར་ལྡོག་
ཡག་ཙམ་བྱུང་ནས་ཁོང་ཚོ་སྐྱེ་འཕེལ་མང་ཙམ་བྱུང་བ་དང་གཞན་
རྣམས་དེ་འདྲ་མ་བྱུང་བ་རེད། འདི་ལ་འགྲེལ་སྟངས་ཧ་ཅང་མང་བོ་
ཡོད་པ་རེད། འགྲེལ་བརྗོད་འདི་དམའ་རིམ་སྲོག་ཆགས་ཀྱི་རིགས་
ཡུན་གྱིས་མཐོ་རིམ་སྲོག་ཆགས་ཀྱི་རིགས་ལ་འཕོ་འགྱུར་བྱུང་སྟངས་
ཡིན་པ་དང་། ཅིག་བྱས་ན་ལོ་ངོ་ས་ཡ་དུ་མའི་འཕྲོ་ནས་མི་རུ་གྱུར་
ཡོད་པ་ཡང་མི་སྲིད་པ་མ་རེད། དེ་དག་གི་འགྱུར་ལྡོག་དལ་དྲགས་
པ་དང་ང་ཚོའི་མི་ཚེ་ཐུང་དྲགས་པའི་དབང་གིས། ང་ཚོས་རང་ཉིད་ཀྱི་
མཐའ་སྐོར་ཡོད་ཚད་མུ་མཐུད་དུ་འགྱུར་བཞིན་པ་དེ་མཐོང་ཐུབ་ཀྱི་
ཡོད་པ་མ་རེད། ཡིན་ན་ཡང་། རང་བྱུང་ཁམས་ནི་བར་མེད་དུ་རྒྱུ་བ
་དང་འགྱུར་བ་མངོན་སུམ་ཅན་ཡིན་པས། དེ་ལ་གཏན་ནས་མཚམས་
འཇོག་རྒྱུ་དང་ངལ་གསོ་རྒྱུ་ཡོད་པ་མ་རེད།
ས་སྒང་རིལ་བོ་འདི་དང་ཐོག་གྲང་ངར་ཅན་དུ་གྱུར་བ་དང་དེ་ནས་
ཡུན་གྱིས་སྐམ་པོར་ཆགས་པའི་འགྱུར་ལྡོག་དེ་ད་ལྟ་ཁྱོད་ཀྱི་དྲན་པར་
ཉར་ཡོད་རྒྱུ་རེད།དེ་གྲང་མོ་ཆགས་པའི་དུས་སུ།གནམ་གཤིས་ལ་འགྱུར་
ལྡོག་བྱུང་བ་དང་བསྟུན་ནས། བྱ་དངོས་མང་བོ་ཞིག་ལ་ཡང་འགྱུར་བ་
ཐེབས་ཡོད་པ་རེད། ས་སྒང་འདི་ལ་འགྱུར་ལྡོག་བྱུང་བ་དང་རིམ་གྱིས་
སྲོག་ཆགས་མང་བོ་ཞིག་ལ་ཡང་འགྱུར་ལྡོག་བྱུང་སྟེ། སྲོག་ཆགས་ཀྱི་
རིགས་གསར་བ་ཡང་སྐྱེ་འཕེལ་བྱུང་བ་རེད། དང་ཐོག་ང་ཚོར་ཉམ་ཆུང་
བའི་མཚོ་གནས་སྲོག་ཆགས་ཁོ་ན་ལས་མེད་པ་ཡང་། རིམ་གྱིས་ཅུང་
རྙོག་དྲ་ཆེ་བའི་མཚོ་གནས་སྲོག་ཆགས་བྱུང་བ་དང་། དེའི་རྗེས་ནས་
སྐམ་སའི་སྟེང་ལ་སྲོག་ཆགས་སྐྱེ་འཕེལ་བྱུང་སྟེ། དེ་ནས་བཟུང་ཆུ་
གནས་སྲོག་ཆགས་དང་སྐམ་སའི་སྲོག་ཆགས་རིགས་གཉིས་བྱུང་།
དཔེར་ན། ཆུ་སྲིན་དང་སྦལ་བ་ལྟ་བུ་རེད། འདི་དག་གི་རྗེས་དེད་ནས་
སྐམ་སར་གནས་པའི་སྲོག་ཆགས་དག་ཐོན་ཡོད་པ་མ་ཚད། བར་ནང་
ན་གནས་པའི་འདབ་ཆགས་དེ་དག་ཀྱང་ཐོན་ཡོང་བ་རེད།
ངས་སྦལ་བ་འདི་ཅན་པོའི་སྐོར་གླེང་མྱོང་ཡོད། འདི་ནི་སྤྲོ་སེམས་
འཁོར་སའི་དཔྱད་གཞི་ཞིག་ཡིན་ཏེ། དེས་རང་གི་ཚེ་སྲོག་གིས་ང་ཚོ་
ལ་ཆུ་གནས་སྲོག་ཆགས་ཤིག་ཡུན་གྱིས་སྐམ་སའི་སྲོག་ཆགས་ཤིག་་ས་-བ-
ལ་འགྱུར་བའི་གནས་བབས་དེ་སྟོན་གྱིན་ཡོད་པ་རེད། སྦལ་བ་ནི་དང་
ཐོག་ཉ་ཞིག་ཡིན། ཡིན་ན་ཡང་དེའི་རྗེས་སུ་སྐམ་སའི་སྲོག་ཆགས་
ཤིག་ལ་གྱུར་ཏེ། སྐམ་སའི་སྲོག་ཆགས་ཚང་མ་ལྟར་གློ་བར་བརྟེན་ཏེ་
དབུགས་གཏོང་ལེན་བྱེད་ཀྱིན་ཡོད།
སྐམ་སའི་སྟེང་ལ་ཚེ་སྲོག་གི་མགོ་རྩོམ་པའི་སྔ་མོའི་དུས་ན། ས་
གཞི་ནི་ནགས་ཚལ་ཆེན་པོ་ཞིག་གིས་གྲུབ་ཡོད། སྐམ་ས་དེའི་སྒང་ལ་
ཡོངས་སུ་ནགས་ཚལ་འཐུག་པོ་ཞིག་དང་འབྲེལ་བའི་འདམ་རྫབ་ཀྱིས་
བཟུང་ཡོད་ངེས་པ་ཅན་རེད། དེའི་རྗེས་ནས་ས་སྒང་འདིའི་འགྱུར་ལྡོག་
དང་བྲག་རྡོ་འབོར་ཆེན་མང་བོའི་གནོན་ཤུགས་ཀྱིས་ནགས་ཚལ་འདི་
དག་གབ་ནས་རྡོ་སོལ་གྱུར་བ་རེད། ང་ཚོ་ལ་གཏེར་ཁ་ལས་རྡོ་སོལ་
རེག་པ་དེ་ནི། སའི་གཏིང་ཟབ་ས་ན་ཐོན་གྱིན་ཡོད་པ་ཁྱོད་ཀྱིས་ཤེས་
གསལ་རེད། རྡོ་སོལ་གྱི་གཏེར་ཁ་ནི་དོན་དངོས་སུ་གནའ་སྔ་མོའི་དུས་
ཀྱི་ནགས་ཚལ་རྙིང་བ་དག་རེད་འདུག
ཆེས་ཐོག་མའི་སྐམ་སའི་སྲོག་ཆགས་དག་གི་གྲས་སུ་ཧ་ཅང་ཆེ་
བའི་སྦྲུལ་དང་རྩངས་པ་ཆུ་སྲིན་རྣམས་ཡོད་ལ། དེ་དག་ལ་ལར་གོམ་
པ་བརྒྱ་རེ་ཙམ་གྱི་རིང་ཚད་ཡོད་པ་དང་། སྦྲུལ་ཞིག་གམ་ཡང་ན་
རྩངས་པ་ཞིག་གི་རིང་ཚད་ལ་གོམ་པ་བརྒྱ་ཡོད་པའི་སྣང་ཚུལ་དེ་ཡིད་
ལ་འཁོར་བ་ཡིན་ན་ཅུང་ཧ་ལས་སུ་མི་འཇུག་གམ། དབྱིན་ཇིའི་རྒྱལ་
ས་ལོན་བྷོན་(London)གྱི་འགྲེམ་སྟོན་ཁང་ནས་ཁྱོད་ཀྱིས་བྱོལ་སོང་
མང་བོའི་འགྱུར་རྡོ་རིག་མྱོང་བ་དེ་དྲན་པར་ཉར་ཡོད་དམ།
དེའི་རྗེས་ནས་སྲོག་ཆགས་དེ་དག་ང་ཚོས་ད་ལྟ་མཐོང་བའི་སྲོག་
ཆགས་འདི་དག་ཅི་བཞིན་མང་བོ་བྱུང་བ་དང༌། དེ་དག་ལའོ་འཐུང་
སྲོག་ཆགས་ཞེས་འབོད་དགོས་པའི་རྒྱུ་མཚན་ཡང་དེ་དག་གིས་རང་
གི་ཕྲུ་གུར་ནུ་ཞོ་སྟེར་ནས་གསོ་སྐྱོང་བྱེད་ཀྱིན་ཡོད་ལ། དེའི་མི་ཚད་
དང་ཐོག་དེ་དག་དེང་སང་གི་སྲོག་ཆགས་ལས་ལྡབ་འགྱུར་གྱིས་ཆེན་
པོ་ཡོད་པ་རེད། འོ་འཐུང་དེ་དག་ལས་མི་དང་ཆེས་འདྲ་བ་ནི་སྤྲེའུ་དང་
སྤྲ་གཉིས་ཡིན་ལ། མི་རྣམས་ཀྱིས་མི་ནི་སྤྲའི་རུས་རྒྱུད་ལས་བྱུང་བ་
ཡིན་འདོད་པའི་གནད་གཙོ་བོ་དེ། སྲོག་ཆགས་རང་རང་ཇེ་ལེགས་
ནས་ཇེ་ལེགས་སུ་འགྲོ་བའི་ཆེད་དུ། ཁོང་ཚོས་ཡུན་གྱིས་རང་ཉིད་རང་
གི་ཁོར་ཡུག་ལ་འཚམས་པོ་བཟོས་པ་ནང་བཞིན། དང་ཐོག་མི་ཡང་
ཅུང་གཞན་ལས་བློ་རིག་གསལ་བའི་སྤྲ་ཞིག་ཡིན་ཤར་སྟག་ཡིན་པས།
ཁོས་མུ་མཐུད་དུ་འཕེལ་རྒྱས་ལ་འབད་པ་བྱས་ཡོད་པ་དང་། རང་བྱུང་
ཁམས་ཀྱིས་ཀྱང་ཁོ་ཡུན་གྱིས་གོང་འཕེལ་ལ་བཏང་ཡོད་པ་ནི་སྨོས་མ་
དགོས་པ་ཞིག་ཡིན་པ་མ་ཟད། མིས་ད་ལྟ་རང་ཉིད་ནི་རྫོགས་མཐའ་
མེད་པའི་འགྲོ་བ་ཞིག་ཡིན་པའི་ལྟ་ཚུལ་འཛིན་གྱིན་ཡོད་ལ། རང་
ཉིད་ནི་དུད་འགྲོ་ལས་ཤུན་ཏུ་རྦད་དེ་ཁ་ཁ་སོ་སོ་ཞིག་ཡིན་པའི་བསམ་
ཚུལ་འཛིན་གྱིན་ཡོད་ན་ཡང་། ང་ཚོ་སྤྲེའུ་དང་སྤྲའི་སྤུན་མཆེད་ཡིན་
པ་ནི་དྲན་འོས་པའི་དོན་བཟང་ཞིག་ལ་རྩི་རྒྱུ་དང་། ད་དུང་དེའི་ཞོར་ལ་
འཛེམ་དགོས་པ་ནི།ང་ཚོ་མང་བོ་ཞིག་གིས་སྤྲེའུ་ལྟ་བུའི་བྱ་སྤྱོད་འཁྲབ་
སྲིད་པ་དེ་ཡིན་འདུག

འགྲོ་བ་མི་བྱུང་ཚུལ།

ང་ཚོས་འཕྲིན་ཡིག་སྔོན་མ་ལས་ཆེས་སྤྱིར་བཏང་གི་རྣམ་པའི་
སྟེང་ནས་ས་སྒང་འདིར་ཚེ་སྲོག་ཇི་ལྟར་བྱུང་བ་དང་ལོ་ངོ་ས་ཡ་མང་
བོ་རིམ་གྱིས་བརྒྱུད་ནས་དེ་རིང་གི་དུས་འདི་ལྟ་བུ་ཞིག་གྲུབ་ཚུལ་སྐོར་
ལ་ཤེས་རྟོགས་བྱུང་ཡོད་པ་རེད། ང་ཚོས་ཚེ་སྲོག་གི་འཕེལ་རྒྱས་ཁྲོད་
དུ་ཆེས་དང་དོད་ཚ་བོའི་ངང་དོ་སྣང་བྱེད་དགོས་ས་དང་ཆེས་གལ་ཆེ་
བའི་སྒྲིག་སྲོལ་ཞིག་མཐོང་བ་ནི། སྲོག་ཆགས་རྣམས་ཀྱིས་དུས་རྒྱུན་
དུ་རང་ཉིད་ཁོར་ཡུག་ལ་མཐུན་པ་དང་རན་པོ་བཟོ་ཨེ་ཐུབ་ཀྱི་འབད་
བརྩོན་བྱེད་མུས་ཡིན། འབད་བརྩོན་དེའི་ཁྲོད་ནས།ཁོང་ཚོས་གསར་
བ་ཁ་སྣོན་བརྒྱབས་ནས་སྤུ་ཁ་ཇེ་ལེགས་ལ་བཏང་སྟེ། དང་དོད་ལྡན་
པའི་སྲོག་ཆགས་ཤིག་ཏུ་གྱུར་བ་རེད། ང་ཚོས་ཕྱོགས་མང་བོ་ཞིག་ནས་
འགྱུར་ལྡོག་དང་འཕེལ་རྒྱས་འདི་དག་མཐོང་ཐུབ་ཀྱིན་ཡོད། དཔེར་
བཀོད་ན།ཆེས་ཐོག་མར།འདི་དག་ཡུན་རིང་ལ་འཚོ་མི་ཐུབ་པའི་རུས་
པ་མེད་པའི་སྲོག་ཆགས་ཤིག་ཡིན་པ་དང་། ཡིན་ན་ཡང་། དེ་དག་གིས་
རང་ཉིད་གོང་འཕེལ་ལ་བཏང་སྟེ། ཆེས་ཐོག་མར་སྐྱེས་པའི་རུས་པ་ནི་
རྒལ་ཚིགས་ཡིན་ལ། དེ་ནས་བཟུང་སྲོག་ཆགས་རུས་པ་ཅན་དང་རུས་
པ་མེད་པའི་སྲོག་ཆགས་ཆ་གཉིས་སུ་གྱེས་པ་རེད། དེ་བཞིན་ཁྱོད་
ཀྱིས་མཐོང་བའི་མི་དང་སྲོག་ཆགས་རང་ཉིད་དང་བཅས་པར་རུས་པ་
ཡོད་པ་སྨོས་ཅི་དགོས།
བསྐྱར་བཤད་ཅིག་བྱས་ན། ཁྱོད་ཀྱིས་ཉ་ལྟ་བུའི་ཆེས་སྤྱིར་བཏང་
གི་སྲོག་ཆགས་དག་གིས་སྒོ་ང་འཇོག་པ་དང་། བཞག་ནས་བདག་
པོ་མ་བརྒྱབས་པར་བསྐྱུར་ནས་འགྲོ་བ་སོགས་མང་བོ་མཐོང་ཐུབ་
རྒྱུ་ཡོད་དེ། ཁོང་ཚོས་དུས་གཅིག་ལ་སྒོ་ང་སྟོང་ཕྲག་དུ་མ་འཇོག་གིན་
ཡོད་ན་ཡང་། དེ་དག་ལ་བདག་པོ་རྒྱག་མཁན་ཡང་ཕ་ལམ་གཅིག་
ཀྱང་ཡོད་པ་མ་རེད། དེ་དག་གི་མས་རང་གི་བུ་ཕྲུག་ཡིན་བསམ་པའི་
འདུ་ཤེས་རྩ་བ་ཉིད་ནས་འཛིན་གྱིན་ཡོད་པ་མ་རེད། མས་སྒོ་ང་དེ་
གང་འདོད་ལྟ་བུར་གཡུགས་ནས་འགྲོ་བ་ལས། ཕྱིར་སྒོ་ང་ཡོད་སར་ཞེ་
འཁོར་ཙམ་ཡང་གཏན་ནས་བྱེད་ཀྱིན་མེད། དེ་ཚོར་བདག་སྐྱོང་བྱེད་
མཁན་ཡང་མེད་པའི་དབང་གིས། སྒོ་ང་དེ་དག་ལས་རེ་གཉིས་ཙམ་རེ་
མ་ཤི་བར་ཉ་རུ་འགྱུར་ཡོད་པ་ལས། གཞན་མང་ཕྱོགས་གསོན་ཐུབ་
ཀྱིན་གཏན་ནས་མེད།
དེ་ལྟར་མང་ཕྱོགས་གསོན་ཐུབ་ཀྱིན་མེད་པས། དེ་ནི་ཧ་ལས་པའི་
ཆུད་ཟོས་ལྟ་བུ་མ་རེད་དམ། དཔེར་བཞག་ན་ཡར་རྒྱས་ལ་སོང་བའི་ང་
ཚོ་དང་མཐོ་རིམ་སྲོག་ཆགས་དག་ལ་སྒོ་ང་དང་ཕྲུ་གུ་ཉུང་ཉུང་ཡིན་པ་
དང་། དེ་དག་གིས་བདག་སྐྱོང་ཡག་པོ་བྱེད་ཀྱིན་ཡོད།
བྱ་མོས་ཀྱང་སྒོ་ང་འཇོག་གི་ཡོད་ན་ཡང་། མོ་རང་བྱ་སྒོང་གི་སྟེང་
ལ་ཉལ་ནས་སྒོ་ང་དེ་དག་དྲོད་ཀྱིས་གཉོར་གྱིན་ཡོད་པ་མ་ཟད།བྱ་ཕྲུག་
ཆུང་ཆུང་དེ་དག་སྒོ་ངའི་ཕྱི་ལ་ཐོན་པ་ན། མོས་ཉིན་རེར་ཐེངས་དུ་མར་
ལྟོ་སྟེར་གྱིན་ཡོད། དེ་དག་ནར་སོན་པ་ན། མས་དེ་འདྲ་འགན་འཁུར་
གྱིན་མེད།
དེ་དག་ལ་འགྱུར་བ་ཆེན་པོ་ཐེབས་ཏེ་མཐོ་རིམ་སྲོག་ཆགས་ལ་
གྱུར་ཚུལ་ངས་འཕྲིན་ཡིག་སྔོན་མའི་ནང་དུ་བཤད་པའི་འོ་འཐུང་སྲོག་
ཆགས་ཀྱི་སྐོར་ལྟ་བུ་རེད། སྲོག་ཆགས་འདི་དག་གིས་སྒོ་ང་གཏོང་གི་
མ་རེད། ཡིན་ན་ཡང་འདི་དག་གིས་སྒོ་ང་རང་གི་ཁོག་ལ་ཉར་ནས་སྐྱེ་
བའི་དུས་གཏན་ཁེལ་བ་ཞིག་གི་རིང་ལ་ཕྲུ་གུར་སྲོག་ཆགས་ངོ་མ་ཞིག་
ཏུ་བསྒྱུར་ཡོད་པ་ཁྱི་དང་བྱི་ལ། རི་བོང་ལྟ་བུ་སོགས་རེད་འདུག་ལ། དེའི་
རྗེས་སུ་ཁོང་ཚོས་རངགི་ཕྲུ་གུ་ལ་ནུ་ཞོའ མ་འོ་མ་སྟེར་གྱིན་ཡོད་པ་མ་
ཟད། ཨཨ་མས་རང་གི་ཕྲུ་གུ་ལ་ལྟ་རྟོག་བྱེད་པའི་འགན་ཆེན་པོ་ཁུར་
ཡོད། གཞན་ཡང་འདི་དག་གི་སྐོར་ནས་ཆུད་ཟོས་འབོར་ཆེན་བྱེད་
ཀྱིན་ཡོད་པའི་གནས་ཚུལ་ཡང་ང་ཚོས་མཐོང་གསལ་ཡིན་དེ། རི་བོང་
གི་ཨ་མ་ལྟ་བུ་ཞིག་ལ་མཚོན་ན་ཟླ་ངོ་ཉུང་ཉུང་གི་རིང་ལ་སྐྱེ་ཐེངས་
གཅིག་གིས་ཕྲུ་གུ་འབོར་ཆེན་གཏོང་གིན་ཡོད་པ་དང་དེ་དག་མང་བོ་
ཞིག་གསོན་མ་ཐུབ་པར་འཆི་བཞིན་ཡོད། ཡིན་ན་ཡང་། མཐོ་རིམ་
སྲོག་ཆགས་གླང་བོ་ཆེ་ལྟ་བུ་ཞིག་ལ་མཚོན་ན་ཐེངས་གཅིག་ལ་ཕྲུ་
གུ་གཅིག་ཁོ་ན་མ་གཏོགས་སྐྱེས་ཀྱིན་མེད་ལ། དེ་ལ་བདག་སྐྱོང་ཀྱང་
ཡག་པོ་བྱེད་ཀྱིན་ཡོད།
དེའི་ཕྱིར་སྒོ་ང་གཏོང་གིན་འདུག་པའི་དུད་འགྲོ་འགས་སེམས་
ཅན་གཞན་གྱི་འཚར་ལོངས་ལ་རོགས་འདེགས་བྱ་ངེས་ལ། དོམ་
ལྟ་བུས་རང་ཉིད་ཀྱི་རིགས་ཚན་དུ་གཏོགས་པའི་ཕྲུ་གུའི་རིགས་
ལ་གཅེས་སྐྱོང་བྱ་ངེས། དེ་བཞིན་དུས་སྐབས་རེར་ཕྲུ་གུ་གཅིག་མ་
གཏོགས་མི་སྐྱེས་པའི་མཐོ་རིམ་སྲོག་ཆགས་ཀྱི་རིགས་ཚང་མ་རྒྱུད་
སྐྱོང་གི་ལས་ལ་འབད་ངེས། ཁྱོད་ཀྱིས་དོ་སྣང་བྱོས་དང་མཐོ་རིམ་སྲོག་
ཆགས་དེ་དག་ལ་རང་གི་ཕྲུ་གུ་ཚོར་མཛའ་བརྩེའི་གཤིས་ཀ་ཆགས་
ཡོད་པ་དང་། མི་ནི་ཆེས་མཐོའི་སྲོག་ཆགས་ཡིན་པའི་རྒྱུ་མཚན་གྱིས།
ཕ་མ་དེ་དག་གིས་རང་གི་བྱིས་པ་ལ་དགའ་ཞེན་ཚད་མེད་ཀྱིས་སྟེང་
ནས་བདག་སྐྱོང་བྱེད་ཀྱིན་ཡོད་ཚུལ་ཁྱོད་ལ་ཤེས་གསལ་ལྟར་རེད།
གནས་ཚུལ་འདིའི་སྟེང་ནས་བལྟས་ན། མི་ནི་དམའ་རིམ་སྲོག་
ཆགས་ལས་ཆེས་ཐོག་མར་འཕེལ་རྒྱས་བྱུང་བ་རེད་སྙམ་གྱིན་ཡོད་ལ།
ཆེས་ཐོག་མའི་མི་ནི། ང་ཚོས་དེང་སང་ཤེས་རྟོགས་བྱུང་བའི་མི་ལྟ་བུ་
ཞིག་ཡིན་ཟེར་ནས་བཤད་རྒྱུ་དེ་ཕར་ཆེར་ཁག་པོ་ཡིན་ས་རེད།དེ་དག་
སྤྲེའུའི་འཚོ་སྟངས་ལས་ཅུང་ཙམ་བརྒལ་ནས་སྤྲ་མི་ཕྱེད་ཙམ་གྱི་ངང་
ལ་ཡུན་རིང་གནས་ཡོད་པ་རེད། ཁྱོད་ཀྱི་ཡིད་ན་འཇར་མན་གྱི་གྲོང་ }
ཁྱེར་ཧྥེའེ་བྷི་བྷིར་གྷི་(Heidberg)ཡི་ནང་ནས་དགེ་རྒན་ཆེན་མོ་ཞིག་
ལ་ང་ཚོ་མཇལ་འཕྲད་བྱས་པ་དེ་དྲན་གྱི་འདུག་གམ།ཁོང་གིས་ང་ཚོར་
འགྱུར་རྡོས་གང་བའི་འགྲེམས་སྟོན་ཁང་ཆུང་ཆུང་ཞིག་དང་དམིགས་
བསལ་གྱིས་ཁོ་རང་གིས་བདག་ཉར་དམ་པོ་བྱས་པའི་ཐོད་པ་རྙིང་བ
ཞིག་བསྟན་བྱུང་། ཐོད་པ་དེ་ཆེས་ཐོག་མའི་མི་ཞིག་གི་རུས་པ་ཡིན་པ་
ཚོད་དཔག་ཐུབ་ཀྱིན་འདུག་ལ། ང་ཚོས་ད་ལྟ་དེ་ལ་ཧྥེའེ་ངྷི་བྷིར་གྷི་གྱི་
མི་ཟེར་ནས་འབོད་པའི་རྒྱུ་མཚན་ཡང་། ཐོད་པ་དེ་ཧྥེའེ་བྷི་བྷིར་གྷི་ཡི་
ཉེ་འགྲམ་དུར་ཁུང་ཞིག་ནས་གསར་རྙེད་བྱུང་བ་རེད། སྐབས་དེ་དུས།
ཧྲེའེ་བྷི་བྷིར་གྷི་གྲོང་ཁྱེར་མེད་པ་མ་ཚད། གྲོང་ཁྱེར་གཞན་གང་ཡང་
མེད་པ་སྨོས་མ་དགོས་པ་ཙམ་རེད།
གནའ་སྔ་མོའི་དུས་ཀྱི་མི་དག་གང་ཡིན་དུ་འཁྱམ་ཉུལ་ཙམ་བྱས་
ནས་འཚོ་བ་རོལ་གྱིན་ཡོད་པ་དང་། སྐབས་དེ་དུས་ཧ་ཅང་གྲང་རེག་
ཆེ་བའི་འཚོ་བ་དུས་རྒྱུན་དུ་རོལ་དགོས་ཀྱིན་ཡོད། དེ་ལ་གྲང་རེག་གི་
ལོ་ཟླ་ཟེར་བའི་རྒྱུ་མཚན་ཡང་འཁྱམས་རོམ་ཤིན་ཏུ་མང་པའི་དབང་
གིས་དེ་ལྟར་བཏགས་པ་ཡིན་ཏེ། འཁྱགས་ཐང་དེ་དག་དེང་གི་བྱང་
སྣེའི་འཁྱགས་རོམ་གྱི་ཉེ་སར་གནས་བཅས་ཡོད་པ་ལྟ་བུར་ཆགས་
ཡོད་པས། དེ་ནས་མར་གཡས་ཕྱོགས་ཀྱི་དབྱིན་ཇི་དང་འཇར་མན་ལ་
ཐོན་ཡོང་བ་རེད། སྐབས་དེའི་མི་དག་གིས་འཚོ་བའི་དཀའ་ཁག་ཧ་
ཅང་ཆེན་པོར་གདོང་གཏད་ཡོད་པ་སྨོས་ཅི་དགོས། དེ་དག་གི་དུས་ནི་
ཆེས་དཀའ་ཁག་ཆེ་བའི་དུས་སྐབས་ཤིག་རེད། ཁོང་ཚོ་འཚོ་སྡོད་བྱེད་
ས་གང་ན་ཡང་འཁྱགས་ཐང་གིས་མ་ཟིན་པ་གཅིག་ཀྱང་མེད། ཚན་
རིག་པ་དེ་དག་གིས་ང་ཚོར་སྐབས་དེ་དུས་མཚེའུ་གཅིག་གཉིས་ཙམ་
མ་གཏོགས་གཞན་མེ་ཊི་མཚོ་གླིང་ཀྱང་མཚོ་ཞིག་གཏན་ནས་མིན་ལ།
མཚོ་དམར་(Red Sea)འདི་ཡང་དེ་དུས་མེད་པས་དེ་དག་ཡོད་ཚད་
སྐམ་ས་ཡིན་ཚུལ་བསྟན་ཡོད། ཅིག་ཐེངས་ན། དེ་དུས་རྒྱ་གར་གྱི་སའི་
ཆེ་ཕྱོགས་མཚོ་གླིང་ཡིན་པ་དང་།མཚོ་དེ་པན་ལྗབ" (Punjab)མངའ་
སྡེ་དང་ང་ཚོའི་ཞིང་ཆེན་གྱི་ཆ་ཤས་ནང་ན་དངོས་སུ་ཡོད་པ་དང་། རྒྱ་
གར་ལྷོ་ཕྱོགས་དང་དབུས་ཕྱོགས་ཡོད་ཚད་མཚོ་གླིང་གཅིག་ཅི་བཞིན་
རི་བོ་ཧི་མ་ལའི་བར་དུ་རྒྱ་མཚོས་ཆོད་ཡོད་པའི་བློས་བསླངས་ཤིག་
བྱོས་དང་། ཁྱོད་རང་མཱ་སུ་རིའི་( Mussoorie)ས་སྣེ་བར་དུ་རླངས་གྲི་
ལ་བསྡད་ནས་འགྲོ་དགོས་ཀྱིན་ཡོད།
མི་ཆེས་ཐོག་མར་འབྱུང་བའི་དུས་སུ། མི་དེའི་མཐའ་སྐོར་སྲོག་
ཆགས་ཆེན་པོ་དག་གིས་ཡོངས་སུ་བསྐོར་ཡོད་པའི་དབང་གིས། ཁོས་
སྲོག་ཆགས་དེ་དག་གི་འཇིགས་པའི་ཁྲོད་ནས་འཚོ་བ་རོལ་ནས་
ཡོང་བ་ཡིན་ན་ཡང་། དེ་རིང་གི་མི་ནི་འཛམ་གླིང་འདིའི་བདག་ཉིད་
ལྟ་བུ་ཆགས་ཡོད་པ་དང་ཁོང་ཚོས་རང་ཉིད་ཀྱི་དགའ་ཕྱོགས་ལྟར་
སྲོག་ཆགས་རྣམས་བདམས་ནས་འདུལ་གསོ་བྱེད་གྱིན་ཡོད། དཔེར་
བཞག་ན། རྟ་དང་བ་གླང་། གླང་བོ་ཆེ་དང་ཁྱི། བྱི་ལ་དང་སྲོག་ཆགས་
གཞན་མང་བོ་ལྟར། ད་དུང་འགའ་རེ་དེ་དག་གི་ཁ་ཟས་ཡིན་པ་མ་ཚད།
སེང་གེ་དང་སྟག་སོགས་རེ་འགའ་ཁོང་ཚོས་སྤྲོ་སྐྱིད་གཏོང་བྱེད་ཙམ་ལ་
མདའ་བརྒྱབས་ནས་གསོད་ཀྱིན་ཡོད། འོན་ཀྱང་གནའ་བོའི་དུས་དེ་
ལ་ཁོང་ཚོ་བདག་པོ་ལྟ་བུ་ཞིག་ཆགས་ཐུབ་ག་ལ་ཡོད།སྲོག་ཆགས་རང་
ཉིད་ཀྱི་རིགས་དམར་གསོད་བྱེད་མཁན་གྱི་རྔོན་པ་སྡུག་ཐུག་ཞིག་ལས་
ཅི་ཡང་མ་རེད། ཁོང་ཚོས་གཅན་གཟན་ཆེན་པོ་དེ་དག་གི་འཇིགས་པ་
ལས་རང་ཉིད་སྐྱོབ་པའི་ཐབས་ཤེས་འཐེན་གྱིན་ཡོད། གང་ལྟར་དེ་ལྟར་
རིམ་གྱིས་རིམ་གྱིས་མིས་རང་ཉིད་སྲོག་ཆགས་གཞན་གང་གི་ཡང་དོ་
ཡ་མིན་པའི་ནུས་ལྡན་དུ་འགྱུར་རག་བར་དུ་གོང་འཕེལ་གྱི་ལམ་ལ་
ཁྲིད་པ་ཡིན། ཁོང་ཚོ་ཇི་ལྟར་རྒྱལ་བ་རེད་ཟེར་ན། དེ་ནི་ཕྱི་དངོས་པོའི་
དབང་གིས་མ་རེད། དེ་ལྟར་ཡིན་པའི་དབང་དུ་བཏང་ན། མི་ལས་གླང་
བོ་ཆེ་རྒྱལ་དགོས་ཀྱི་འདུགགླང་བོ་ཆེ་ནི་མི་ལས་ལྡབ་མང་བོས་སྟོབས་
ཤུགས་ཆེན་པོ་ཡོད་པ་རེད། ཡིན་ན་ཡང་ཤེས་རབ་དང་ཀླད་པའི་ནུས་
ཤུགས་གྱི་དབང་གིས་མི་རྒྱལ་སོང་བ་རེད།
ང་ཚོས་མི་ཡི་ཆེས་སྔ་མོའི་དུས་ཀྱི་ཤེས་རབ་ཀྱི་འཕེལ་སྟོབས་དེ་
ནས་བཟུང་ད་ལྟའི་དུས་འདི་བར་དུ་རྗེས་འདེད་བྱེད་ཐུབ་ཀྱིན་ཡོད།
དོན་ངོ་མར། ཤེས་རབ་ཀྱི་དབང་གིས་མི་སྲོག་ཆགས་གཞན་ལས་ཁ་
ཁར་དགར་གྱིན་ཡོད། གལ་ཏེ་མི་ལ་ཤེས་རབ་མེད་པ་ཡིན་ན་སྲོག་
ཆགས་གཞན་དང་ཁྱད་གང་ཡང་མེད་པ་དོན་དངོས་ལྟ་བུ་རེད་འདུག
མིའི་ཆེས་ཐོག་མའི་གསར་རྙེད་ཆེན་པོ་ནི་ཕར་ཆེར་མེ་བཀོལ་
ཤེས་པ་དེ་ཡིན་རྒྱུ་རེད། ང་ཚོས་ད་ལྟ་ཙག་སྒྲ་བཀོལ་ནས་མེ་ཞིག་སྤར་
བ་ཡིན་ན། ཙག་སྒྲ་ལ་ཆེས་གནའ་བོའི་རིགས་དངོས་ཤིག་གི་ཉམས་
གསོན་པོ་ཞིག་ཡོད་པ་སྨོས་མ་དགོས་ཏེ། གནའ་སྔ་མོའི་དུས་སུ། མེ་
གཏོང་དུས་མེ་རྡོ་གཉིས་ཕན་ཚུན་ལ་བདར་རྒྱག་བྱས་ནས་མེ་སྟག་
མཆེད་བཅུག་པ་དང་། མེ་སྟག་དེས་སོག་མ་སྐམ་པོ་དུམ་བུའམ་ཡང་
ན་གཞན་དངོས་རྫས་སྐམ་པོ་ཅི་རིགས་ལ་མེ་སྒྲོན་གྱིན་ཡོད།
དེ་དག་མཚམས་མཚམས་སུ་ནགས་ཚལ་ལས་རང་འབར་བརྒྱབ་
ནས་བྱུང་བ་ལྟ་བུ་ཡོད་ན་ཡང་། དེ་དག་ཕར་ཆེར་མེ་རྡོ་དང་ཡང་ན་
མེ་འབར་སྐྱེན་པའི་བྱ་དངོས་གང་ཡང་རུང་བ་རེ་ཕན་ཚུན་མཉམ་
དུ་བདར་བའི་ཤུགས་ལས་བྱུང་བ་རེད་སྙམ། བྱོལ་སོང་དེ་དག་ལ་བྱ་
དངོས་ལས་སློབ་སྦྱོང་བྱེད་པའི་བློ་རིག་འདང་ངེས་ཤིག་ཡོད་པ་མ་རེད།
འོན་ཀྱང་མི་ནི་དེ་བས་སྤྱང་གྲོང་འཛོམས་པོ་ཡོད་པ་རེད། ཁོང་ཚོས་
མེ་ཡི་བེད་སྤྱོད་རྟོགས་ནས་དགུན་ཁར་མེ་སྤར་ཏེ་དྲོད་གཏོང་བ་དང་
དགྲ་རུ་གྱུར་བའི་སྲོག་ཆགས་ཆེན་པོ་དག་ལ་འགོག་རྒོལ་བྱེད་པའི་
ཆས་སོགས་སུ་བཀོལ་གྱིན་ཡོད་ལ།ག་དུས་ཡིན་རུང་། མེ་འབར་མགོ་
བརྩམས་པ་ན་བུད་མེད་དང་སྐྱེས་པ་ཚོས་དེའི་ནང་ལ་ལོ་མ་སྐམ་པོ་
དག་འཕངས་ནས་དེ་ཡུན་རིང་ལ་ཉར་ཨེ་ཐུབ་ལྟ་བ་ལས། མེ་དེ་གསོད་
འདོད་ཡོད་པ་མ་རེད། དེ་ནས་ཡུན་གྱིས་དེ་ཚོས་རང་ཉིད་ཀྱིས་མེ་སྟག་
བསྐྲུན་ཐུབ་པའམ་མེ་རྡོ་གཉིས་མཉམ་དུ་བདར་ན་མེ་མཆེད་ཐུབ་པའི་
རིག་པའི་གནད་གྲོལ་ཏེ། ཁོང་ཚོར་མཚོན་ན་དེ་ནི་གསར་རྙེད་ཆེན་
པོ་བྱུང་བ་དང་སྲོག་ཆགས་གཞན་ལས་བླ་ལྷག་གི་སྟོབས་ཤུགས་ཤིག་
སྤྲད་པ་རེད། མིས་རང་ལ་འཛམ་གླིང་འདིའི་རྗེ་བོ་ཐོབ་ཕྱིར་རང་གི་
འདུན་མའི་སྟེང་འབད་པ་ཆེན་པོས་བརྩོན་པ་རེད།

གནའ་བོའི་མི།

ང་ཚོས་འཕྲིན་ཡིག་སྔོན་མའི་ནང་ནས་མི་དང་སྲོག་ཆགས་
གཞན་པའི་བར་གྱི་ཁྱད་པར་གཙོ་བོ་ནི་མིའི་ཤེས་རབ་ཡིན་ཚུལ་
མཐོང་ཟིན་པ་རེད། ཤེས་རབ་དེས་མིའི་རིགས་འདི་ལ་གནོད་པ་
གཏོང་མཁན་གྱི་ཆེས་ཆེ་བའི་སྲོག་ཆགས་དེ་དག་ལས་ཀྱང་སྤྱང་གྲུང་
འཛོམས་པོ་དང་ནུས་ལྡན་དཔའ་ངར་ཅན་དུ་བཏང་བ་རེད། མིའི་
ཤེས་རབ་རྒྱས་པ་དང་དུས་མཚུངས་སུ། མིའི་ནུས་པ་ཡང་རྒྱས་འགོ་
བརྩམས་ཏེ་རང་གི་དགྲ་ལ་འཐབ་བྱེད་ཀྱི་དམིགས་བསལ་ལག་ཆ་
ཡང་བཟོ་མགོ་བརྩམས་པ་རེད། སྤྱིར་ན་ཁོང་ཚོས་དགྲ་ལ་རྡོ་འཕངས་
ནས་འགོག་རྒོལ་བྱེད་པ་ལས་ཐབས་གཞན་མེད་ན་ཡང་། དེ་ནས་
བཟུང་རྡོ་ཡི་སྟ་རེ་དང་མདུང་། གཞན་རྡོ་ཡི་ཁབ་ལ་སོགས་པའི་ལག་
ཆ་རིགས་མང་བོ་གསར་བསྐྲུན་བྱས་པ་ཡིན་ཏེ། ང་ཚོས་རྡོ་ཡི་ལག་
ཆ་མང་བོ་དབྱིན་ཇི་རྒྱལ་ས་ལོན་ཊཱོན(London)གྱི་ལྷོ་ཕྱོགས་དངོས་
མང་འགྲེམ་སྟོན་ཁང་(outh Kens-IngtonMuseum)དང་རྒྱ་
གར་ལྗེ་ནེའི་ཝཱ་ཡི་འགྲེམས་སྟོན་ཁང་(the museum in Geneva)
གཉིས་ནས་མཐོང་མྱོང་བ་དེ་འདྲ་རེད།
འཁྱག་རོམ་གྱི་ལོ་ཟླ་ཞེས་པ་དེ་ངས་འཕྲིན་ཡིག་སྔོན་མའི་ནང་
ཅུང་ཞུས་ཟིན་པ་དེ་འདྲ་རེད། དེ་ནས་ཡུན་གྱིས་མཇུག་བསྒྲིལ་ཏེ་ཡ་
གླིང་དང་ཨོ་གླིང་གི་ཕྱོགས་ནས་འཁྱག་རོམ་དེ་དག་མེད་པར་གྱུར་བ་
དང་གནམ་གཤིས་ལ་དྲོད་རྒྱས་ནས་མིའི་རིགས་དེ་ཡང་རྒྱ་ཁྱབ་བྱུང་
བ་རེད།
སྐབས་དེ་དུས། ཁང་ཆུང་དང་ཁང་བརྩེགས་གང་ཡང་མེད་པས།
མི་རྣམས་བྲག་ཕུག་ནང་ན་འཚོ་སྡོད་བྱས་ཡོད། ཞིང་ལས་ལ་འབད་
མཁན་གྱི་ཞིང་བ་ཡང་མེད་པས། མི་དེ་ཚོས་ཤིང་ཏོག་དང་འབྲས་བུའི་
རིགས་གཞན་ཁོང་ཚོ་རང་གིས་བསད་པའི་དུད་འགྲོའི་ཤ་སོགས་ཟ་
བཞིན་ཡོད། དེ་ཚོས་ཞིང་རྐང་གཅིག་ཀྱང་འདེབས་ཀྱིན་མེད་པས།
ཁོང་ཚོར་བག་ལེབ་དང་འབྲས་སོགས་གང་ཡང་མེད། ཁོང་ཚོས་ཟས་
གཡོ་སྦྱོར་ཤེས་ཀྱིན་མེད་ན་ཡང་། ཁོང་ཚོས་རང་གིས་བཏང་བའི་མེ་
ཕུང་ཆེན་པོའི་སྟེང་ཤ་བསྲེག་བྱེད་རྒྱུ་ཕལ་ཆེར་ཤེས་ཚོད་རེད། རེད་དེ་
ཁོང་ཚོར་ཟས་གཡོ་བྱེད་ཀྱི་ཆུ་སྣོད་དང་ཁོག་མ་སྡེར་མ་སོགས་གང་
ཡང་ཡོད་པ་མ་རེད།
ཤུན་ཏུ་ངོ་མཚར་བ་ཞིག་ནི། ཀླ་ཀློའི་ཡི་མི་དེ་ཚོར་ཡང་རི་མོ་འབྲི་སྲོལ་
ཞིག་དར་ཡོད་ས་རེད། ཁོང་ཚོར་ཤོག་བུ་དང་སྨྱུ་གུ། ཞལ་
སྨྱུག་དང་སྤུ་སྨྱུག་གང་ཡང་མེད་པ་སྨོས་ཅི་དགོས། ཡིན་ན་ཡང་། དེ་
ཚེས་རྡོ་ཡི་ཁབ་སྟབས་བདེ་དང་ལག་ཆ་སྣེ་ཅན་སོགས་བཟོ་ཤེས་ནས།
དེ་ཡིས་བྲག་ངོས་སུ་བྲད་དེ་སྲོག་ཆགས་ཀྱི་གཟུགས་རིས་འབྲི་བ་དང་།
ཁོང་ཚོས་བྲིས་པའི་རི་མོ་འགའ་ཅུང་ཡག་པོ་ཡོད་ན་ཡང་དེ་དག་མང་
ཤས་གདོང་གཏད་ཕྱོགས་ཁོ་ནར་བྲིས་པའི་རི་མོའི་རིགས་རེད་འདུག
དེ་རིགས་ཀྱི་རི་མོ་ཅུང་ལས་སླ་བོ་ཡོད་པ་ཁྱོད་ཀྱིས་ཤེས་རྒྱུ་རེད། དུས་
རྒྱུན་དུ་བྱིས་པ་དག་གིས་ཐབས་འདི་བཀོལ་ནས་རི་མོ་འབྲི་བཞིན་
ཡོད་པ་རེད། བྲག་ཕུག་དེ་ནག་ཁུང་ཡིན་པ་དང་། ཁོང་ཚོས་ཆེས་སྤྱིར་
བཏང་གི་སྒྲོན་མེ་ཞིག་ལ་བསྟེན་ནས་རི་མོ་འབྲི་བཞིན་ཡོད་ཙང་། དེ་
འདྲ་ཡིན་ཆོག་གི་རེད།
འདི་དག་ལ་ང་ཚོས་རྡོ་ཆས་རྙིང་མའི་དུས་ཀྱི་མི་ཟེར་ནས་ཡི་གེར་
བཀོད་ཡོད་པ་དང་། དབྱིན་ཇིའི་སྐད་དུ་(Palaeolithic men) དང་
ཡང་ན་(the men of the old Stone Age) ཟེར་ནས་འབོད་ཀྱིན་
ཡོད། དུས་སྐབས་དེར་མི་ཚོས་རང་གི་ལག་ཆ་ཡོད་ཚད་རྡོ་ཡིས་བཟོས་
པ་ཡིན་པས།རྡོ་ཡི་དུས་རབས་ཞེས་བཏགས་པ་རེད།ཁོང་ཚོས་ལྕགས་
རིགས་ཇི་ལྟར་བེད་སྤྱོད་གཏོང་དགོས་ཤེས་ཡོད་པ་མ་རེད། དེང་སང་
ཁྱོད་ཀྱི་བཅའ་ལག་མང་ཕྱོགས་ལྕགས་རིགས་ཀྱིས་བཟོས་པ་ཡིན་ལ་
དམིགས་བསལ་སྒོས་ངར་ལྕགས་ཀྱིས་བཟོས་པ་རེད། འོན་ཀྱང་ངར་
ལྕགས་དང་ལི་རིགས་ངོ་མ་ཤེས་པའི་སྔོན་ལ་རྡོ་སོགས་བཀོལ་རྒྱུ་ཧ་
ཅང་ཁག་པོ་ཡོད་པ་རེད།
རྡོ་ཆས་དུས་རབས་ཀྱི་མགོ་ནས་མཇུག་བར་དུ་འཛམ་གླིང་འདིའི་
གནམ་གཤིས་ལ་འགྱུར་ལྡོག་ཆེན་པོ་ཞིག་བྱུང་སྟེ་ཇེ་དྲོར་སོང་བ་རེད།
འཁྱག་རོམ་དེ་ཡང་ཕྱིར་རྒྱ་མཚོ་བྱང་མའི་ནང་ལ་བཞུར་ཤུལ་དུ་ཡ་
གླིང་གི་དཀྱིལ་དབུས་དང་ཨོ་གླིང་གི་ནགས་ཚལ་ཆེན་པོ་སོགས་ཡར་
འཕགས་ཡོང་བ་རེད། ནགས་ཚལ་དེ་དག་གི་དཀྱིལ་ནས་ང་ཚོས་
མིའི་འཚོ་བ་རོལ་བའི་རིགས་རྒྱུད་གསར་བ་ཞིག་རྙེད་པ་རེད། དེ་དག་
ཕྱོགས་མང་བོའི་ཐད་ནས་ང་ཚོས་ཡི་གེར་བཀོད་ཟིན་པའི་རྡོ་ཆས་རྙིང་
མའི་མི་ཟེར་བ་དེ་ལས་སྤྱང་གྲོང་དོད་པོ་ཡོད། ཡིན་ན་ཡང་། ཁོང་ཚོས་
ད་དུང་རང་གི་ལག་ཆ་རྡོ་ཡིས་བཟོ་བཞིན་ཡོད་པས། ཁོང་ཚོ་ཡང་རྡོ་
ཆས་དུས་རབས་ལ་དབང་པའི་མི་ཡིན་པ་གཏན་ཁེལ་རེད། འོན་ཀྱང་
དེ་ནི་རྡོ་ཆས་དུས་རབས་རྗེས་མ་ཡིན་པས། དེ་དག་ལ་རྡོ་ཆས་དུས་
རབས་གསར་མ་དེ་དབྱིན་ཡིག་ནང་དུ་(Neolithic men) དང་
ཡང་ན་(men of the new Stone Age) ཟེར་ནས་འབོད་པ་རེད།
ང་ཚོས་རྡོ་ཆས་གསར་མའི་དུས་ཀྱི་མི་ལ་ཞིབ་འཇུག་བྱེད་པའི་
ཚེ་ན་དེ་ནི་འཕེལ་རྒྱས་ཀྱི་ངོ་བོ་ཆེན་པོ་ཞིག་གིས་གྲུབ་ཡོད་པ་ཤེས་
གསལ་རེད། མིའི་ཤེས་རབ་དེས་ཁོང་ཚོ་སྲོག་ཆགས་གཞན་དང་
བསྡུར་ན་སྔོན་དུ་སྐྱོད་ཚད་མྱུར་མོ་བཟོས་ཡོད་པ་རེད། ཞིང་ལས་ཐོན
སྐྱེད་ནི་རྡོ་ཆས་གསར་མའི་དུས་ཀྱི་མིའི་ཆེས་ཆེ་བའི་གསར་རྙེད་ཅིག་
རེད་འདུག ཁོང་ཚོས་ཞིང་ལ་རྨོ་འདེབས་མགོ་བརྩམས་ཏེ་ཁོང་ཚོ་
རང་ཉིད་ཀྱི་ཁ་ཟས་ཀྱང་དེ་ནས་ཐོན་སྐྱེད་བྱུང་བ་རེད། དེ་ནི་ཁོང་ཚོར་
མཚོན་ན་བྱ་བ་རླབས་ཆེན་ཞིག་རེད་འདུག ཁོང་ཚོས་དུས་རྒྱུན་དུ་
རྔོན་པ་བྱས་ནས་ཁ་ཟས་མ་འཚོལ་ཚད་མེད་ཀྱི་ལས་དེ་བསྐྱུར་ནས།
ལས་སླ་བོའི་ངང་ནས་ཟས་རེག་ཐུབ་པ་དང༌། ཁོང་ཚོ་ལ་ཅུང་དལ་
ཁོམ་གྱི་དུས་ཚོད་མང་ཙམ་བྱུང་བས། བསམ་བློ་གཏོང་བ་དང་ངལ་
གསོ་བའི་དུས་ཚོད་མང་ཙམ་ཐོབ་ཡོད། ཁོང་ཚོའི་བསམ་གཞིག་གི་
ནུས་པ་ཡར་བསྐྱེད་བྱུང་སྟེ་འཕེལ་རྒྱས་ཀྱི་ལམ་དུ་འགྲོ་བའི་བྱ་དངོས་
དང་ཐབས་ལམ་གསར་བ་མང་བོ་གསར་བསྐྲུན་བྱས་པ་རེད། ཁོང་
ཚེས་འཇིམ་པའི་སྣོད་བཟོ་མགོ་བརྩམས་པ་དང་དེ་དག་ལ་བསྟེན་ནས་
ཟས་གཡོ་སྦྱོར་བྱེད་མགོ་བརྩམས་པ་མ་ཚད། རྡོ་ཡི་ལག་ཆ་བཟོ་བར་
ཡང་ཅུང་བྱང་ཆ་ཐོན་ཡོད་དེ། དེ་དག་བདར་ནས་འོད་འདོན་པ་སོགས་
བྱས་ཏེ་མིག་ལ་མཛེས་པའི་ཉམས་བཏོན་ཡོད། ད་དུང་ཁོང་ཚོས་གླང་
དང་ཁྱི། ལུག་དང་ར་མ་ལྟ་བུའི་དུད་འགྲོའི་རིགས་ཇི་ལྟར་འདུལ་སྦྱོང་
བྱེད་དགོས་པ་ཡང་ཤེས་པ་མ་ཚད་ཁོང་ཚོས་འཐག་ཇི་ལྟར་འཐག་
དགོས་པ་ཡང་ཤེས་པའི་ཚོད་རེད།
དེ་དག་ཁང་བའམ་ཁང་ཆུང་གི་ནང་སྡོད་པར་ཡང་གོམས་ཀྱིན་
ཡོད་ལ། ཁོང་ཚོ་རི་སྐྱེས་སྲོག་ཆགས་ཇི་བཞིན་ནམ་རྒྱུན་ཁང་ཆུང་
དེ་དག་མཚོའི་དཀྱིལ་དུ་བཟོས་ཡོད་པ་དང་། ཡང་ན་མི་གཞན་པས་ཁོང་
ཚོར་ལས་སླ་བོའི་ངང་འཇབ་རྒོལ་མི་ཐུབ་པའི་སར་གནས་བཅའ་བ་
ཡིན། མི་དེ་དག་ལ་མཚོ་སྡོད་པ་ཞེས་འབོད་ཀྱིན་ཡོད།
ང་ཚོས་མི་འདི་ཚོའི་གནས་ཚུལ་དེ་འདྲའི་གསལ་བོ་ཤེས་པ་དེ་
ལ་ཁྱོད་རང་ཧ་ལས་དགོས་བྱུང་གི་རེད། དེ་དག་གིས་བྲིས་པའི་དེབ་
གཅིག་ཀྱང་མཐོང་རྒྱུ་མེད་པ་བཤད་མ་དགོས་པ་རེད། འོན་ཀྱང་ངས་
སྔ་མོ་ནས་མིའི་ལོ་རྒྱུས་སྐོར་གྱི་རང་བྱུང་གླེགས་བམ་ཆེན་མོ་གང་ཞིག་
ན་ཀློག་རྒྱུ་ཡོད་པ་ཁྱོད་ལ་བསྟན་ཟིན་ཡོད། དེ་ཀློག་རྒྱུ་དེ་འདྲའི་ལས་
སླ་བོ་རེད་མི་འདུག དེ་ལ་ངེས་པར་དུ་ངང་རྒྱུད་རིང་པོ་དང་དཀའ་ཐུབ་
བཟོད་སྲན་གྱི་བློ་སྤོབས་དགོས་ཀྱི་འདུག མི་མང་བོ་ཞིག་གིས་གླེགས་
བམ་འདི་ཀློག་པར་རང་གི་འཚོ་གནས་ཀྱང་བཏང་ཟིན་པ་དང་། དེའི་
མི་ཚད་ཁོང་ཚོས་གནའ་དུས་ཀྱི་བམ་རོ་དང་འགྱུར་རྡོ་འབོར་ཆེན་པོ་
ཕྱོགས་བསྡུས་བྱས་ཏེ་འགྱུར་རྡོ་དེ་དག་འགྲེམས་སྟོན་ཁང་ཆེན་པོ་ཞིག་
ལ་མཉམ་དུ་བསྡུས་ནས་བཞག་ཡོད་པས། ང་ཚོས་རྡོ་ཆས་གསར་མའི་
དུས་སུ་བདར་ནས་འཇམ་པོ་བཟོས་ཡོད་པའི་སྟ་རེ་དང་ཆུ་སྣོད། རྡོ་ཡི་
མདའ་དང་ཁབ་སོགས་མཐོང་ཐུབ་པ་མ་ཚད་དེའི་དུས་སུ་བྱུང་བའི་བྱ་
དངོས་གཞན་མང་བོ་ཡང་མཐོང་ཐུབ་ཀྱིན་ཡོད། ཁྱོད་རང་གིས་ཀྱང་
བྱ་དངོས་འདིའི་རིགས་མང་བོ་མཐོང་མྱོང་ཡོད་པ་རེད། ཡིན་ན་ཡང་
ཕ་ལམ་ཁྱོད་ཀྱིས་བརྗེད་ཟིན་ཡོད་པས། བསྐྱར་དུ་འདི་དག་ཐེངས་
གཅིག་མཐོང་བ་ཡིན་ན། དེའི་སྐོར་ནས་གོ་བ་ཇེ་གསལ་ལ་འགྲོ་ཐུབ་
ཀྱི་རེད་བསམ་པ་ཡིན།
ལྗེ་ནེའི་ཝཱ་(Geneva)འགྲེམ་སྟོན་ནང་ན་སྔོན་ཆད་མཚོ་སྡོད་
ཀྱི་མ་དཔེ་ཡག་ཐག་ཆོད་ཅིག་ཡོད་པ་ངས་དྲན་ཡོང་། མཚོ་ནང་ལ་
བཙུགས་མྱོང་བའི་ཤིང་གི་བཀར་ཤིང་ཞིག་ཡོད་པ་དེའི་རྩེ་མོར་ཤིང་གི་
སྟེགས་བུ་ཞིག་བཟོས་ཡོད། སྟེགས་བུ་དེའི་སྟེང་ལ་ཤིང་གི་ཁང་ཆུང་
ཞིག་བཞག་ཡོད་པ་དེ་ཟམ་པ་ཆུང་ཆུང་ཞིག་གིས་ཕར་མཚོ་མཐའི་
སྤང་གི་སྟེང་ལ་འབྲེལ་ནས་ཡོད་རེད།
རྡོ་ཆས་གསར་མའི་དུས་ཀྱི་མིས་སྲོག་ཆགས་ཀྱི་པགས་པ་གོས་
སུ་གྱོན་པ་དང་ཡང་ན་སོ་མ་ར་ཛའི་གོས་རྩུབ་མོ་ཡང་གྱོན་གྱིན་ཡོད།
སོ་མ་ར་ཛ་ནི་སྤུ་རྐང་ཡག་པོ་ཅན་གྱི་རྩི་ཤིང་ཞིག་ཡིན་པས་གྱོན་པ་
བཟོ་བྱེད་ལ་སྟབས་བདེ་བོ་ཡོད་ས་རེད། ད་ལྟའི་སྲིང་སྐུད་ནི་སོ་མ་ར་
ཛས་བཟོས་པ་རེད། ཡིན་ན་ཡང་དེང་གི་དུས་སུ་སོ་མ་ར་ཛའི་གྱོན་
ཆས་ནི་ཧ་ཅང་རྩུབ་དྲགས་པ་རེད།
མི་འདི་དག་འཕེལ་རྒྱས་ཀྱི་ལམ་ལ་མུ་འཐུད་དུ་བསྐྱོད་དེ་ཟངས་
དང་ལི་ཡི་ལག་ཆ་བཟོ་ཤེས་པ་རེད།ལི་ནི་ཁྱེད་ཀྱིས་ཤེས་པ་ལྟར་ཟངས་
དང་གཤའ་གཉིས་བསྲེས་པ་ལས་བྱུང་བ་ཡིན་ལ། དེ་ནི་ལྕགས་རིཊ་
གཞན་དང་བསྡུར་ན་མཁྲེགས་པོ་ཡོད་ལ། དེ་མིན་ཁོང་ཚོས་གསེར་
ཡང་བཀོལ་གྱིན་ཡོད་པ་མ་ཚད་ཕྱིའི་རྒྱན་ཆ་བཟོ་བར་ཡང་གང་
འདོད་དུ་འདང་ངེས་པ་ཅན་ཆགས་ཡོད།
མི་འདི་དག་ལོ་ཁྲི་གཅིག་གི་སྔོན་ལ་འཚོ་སྡོད་བྱས་མྱོང་བ་དག་
ཡིན་དགོས་པ་ལས། དུས་དང་ལོ་ཟླ་གཏན་ཁེལ་བ་ཞིག་ང་ཚོ་སུས་
ཀྱང་བཤད་མི་ཐུབ་པ་སྨོས་ཅི་དགོས། འདི་ཚང་མ་ཚོད་དཔག་ཆེས་
ཆེ་བའི་མཇུག་འབྲས་ཆེན་པོ་ཞིག་གི་སྟེང་ལ་འཇོག་དགོས་པ་དང་།
དེའི་མི་ཚད་ང་ཚོས་གླེང་བཞིན་པ་འདི་ལོ་ངོ་ས་ཡ་དུ་མའི་རྒྱང་ཐག་
ཡིན་པ་ནི་ཡིད་ལ་འཛིན་དགོས། ང་ཚོ་ད་ལྟ་ཡུན་གྱིས་ང་ཚོའི་དེ་
རིང་གི་དུས་འདི་ལ་ཐག་ཉེ་རུ་ཉེ་རུ་འགྲོ་བཞིན་ཡོད་པ་རེད། རྡོ་ཆས་
གསར་མའི་དུས་རབས་ནས་དེ་རིང་གི་མིའི་བར་ལ་བརྒལ་མཚམས་
མེད་པར་གློ་བུར་གྱིས་འགྱུར་བ་ཐེབས་ཡོད་པ་རེད། ཡིན་ན་ཡང་ང་
ཚོ་ད་ལྟ་ཁོང་ཚོ་དང་བསྡུར་ན་ཁྱད་པར་ཆེན་པོ་ཡོད་པ་རེད། འགྱུར་
བ་དེ་རང་བྱུང་གི་བཀོད་པ་ཅི་བཞིན་ཡུན་གྱིས་སླེབས་ཀྱིན་ཡོད་པ་
དེས་རིགས་རྒྱུད་མི་འདྲ་བ་མང་བོ་སྐྱེ་འཕེལ་བྱུང་ཞིང་དེ་དག་རེ་རེ་
རང་ཉིད་ཀྱི་ལམ་བུའི་སྟེང་ཆས་ཤིང་རང་ཉིད་ཀྱི་འཚོ་བར་འདུན་མ་
གཏད། འཛམ་གླིང་འདིའི་ས་ཕྱོགས་མི་འདྲ་བ་རེ་རེའི་ནང་ལ་གནམ་
གཤིས་མི་འདྲ་བའི་གནས་བབས་རེ་རེ་བྱུང་ཡོད་པ་ཅི་བཞིན། མིས་
ཀྱང་དེ་དང་བསྟུན་ནས་རང་ཉིད་ཁོར་ཡུག་ལ་གང་འཚམས་འཚམས་
ཀྱི་འགྱུར་བ་ཆེན་པོ་བཏང་བ་རེད། འོན་ཀྱང་འདིའི་སྐོར་ང་ཚོས་རྗེས་
ཕྱོགས་གླེང་བར་བྱའོ། །
དེ་རིང་ངས་ཁྱོད་ལ་ཅུང་བཤད་འདོད་པའི་དོན་དག་ནི། རྡོ་
ཆས་གསར་མའི་དུས་མཇུག་ཙམ་ལ་མིའི་རིགས་ལ་ཧ་ཅང་གོད་
ཆག་ཆེན་པོར་བྱུང་བ་རེད། སྐབས་དེ་དུས་དེང་གི་མཱི་ཏྟེ་ཋིར་ར་
ནན( Mediterranean)ཞེས་པ་འདི་ནི་མཚོ་ཆེན་ཞིག་གཏན་ནས་
མིན། ཡུལ་དེ་ན་མཚེའུ་ཁ་ཤས་ལས་མེད། མཚེའུ་དེ་དག་གི་ཁྲོད་དུ་
མི་མང་བོ་འཚོ་སྡོད་བྱས་ཡོད་པ་རེད། གློ་བུར་དུ་ཨོ་གླིང་དང་ཧྥེ་གླིང་
གཉིས་ཀྱི་བར་ན་ཡོད་པའི་རྗེབ་རཱལ་ཆར (Gibraltar) གྱི་ཉེ་འགྲམ་
སྐམ་ས་ཡོད་ཚད་ཆུ་ཡིས་ཕྱགས་ཤིང་ནུབ་ཆེན་རྒྱ་མཚོའི་ཆུ་ཡིས་མེ་
རྗེ་ཋིར་ར་ནན་ཡི་དམའ་ཤོད་ཀྱི་ལུང་གཤོང་ཟིན། ཆུ་དེ་རྒྱུན་མ་ཆད་
པར་ཡུན་རིང་བོར་བཞུར་ནས་གནས་དེ་ཡོངས་སུ་ཁེངས་སོང་བས།
མཚེའུ་དེ་དག་གི་འགྲམ་དང་སྟེང་ན་གནས་བཅས་པའི་སྐྱེས་བོ་ཕོ་མོ
བགྲང་གིས་མི་ལང་བ་ཞིག་རྒྱ་མཚོ་དེའི་ནང་ལ་བྱིང་སོང་བ་རེད། དེ་
ལྟར་ལེ་དབར་བརྒྱ་ཕྲག་དུ་མའི་ས་ཡོངས་སུ་ཆུ་ནང་ལ་ནུབ་ཟིན་པས།
འབྲོ་ས་དང་ཐར་ས་གང་ཡང་མ་རྙེད་པར་ཤི་བ་རེད། ནུབ་ཆེན་རྒྱ་མཚོ་
མུ་ནས་མུ་རུ་འཕྱུར་ཡོང་སྟེ་ལུང་གཤོང་དེ་ཡོངས་སུ་ཁེངས་པ་དང་མེ་
རྗེ་ཋིར་ར་ནན་རྒྱ་མཚོ་འདི་ལྟར་ཐོན་ཏེ་གནས་ཆགས་པ་རེད།
ཁྱོད་ཀྱིས་ཀྱང་ཆུ་ལོག་ཆེན་པོ་འདིའི་སྐོར་གྱི་དཔེ་ཆ་མཐོང་བ་
དང་སྐད་ཆ་གོ་མྱོང་ཡོད་རྒྱུ་རེད། དམ་པའི་གསུང་རབ་ཀྱི་ཁྲོད་ན་
འདིའི་སྐོར་གསུང་ཡོད་པ་དང་ལེགས་སྦྱར་ཡི་གེའི་དཔེ་དེབ་ཁ་ཤས་
ཁྲོད་ན་ཡང་འདི་ལ་ཁུངས་གཏུག་ས་ཡོད། མྲེ་བྷཻ་ཥིར་ར་ནན་རྒྱ་མཚོ་
ནི་ཕ་ལམ་ཆུ་ལོག་གི་སྟོབས་ཤུགས་ཀྱིས་ཁེངས་ཡོང་བར་འདོད། དེ་
ནི་བློ་ཡུལ་ལས་འདས་པའི་གོད་ཆག་ཅིག་ཡིན་པས། གོད་ཆག་དེ་
ལས་ཐར་ཐབས་ཙམ་བྱུང་བའི་མི་རེ་འགའ་ཡོད་པ་དེ་དག་གིས་རང་
གི་བུ་ཕྲུག་གམ་མི་གཞན་པར་འདིའི་ལོ་རྒྱུས་བཤད་པ་དང་། གཞན་
དེ་དག་གིས་ཀྱང་རང་གི་བུ་རྒྱུད་ལ་བཤད་ནས། ཡུན་གྱིས་མི་རབས་
ནས་མི་རབས་བར་བརྒྱུད་བཞིན་པའི་སྒྲུང་གཏམ་ཞིག་ཏུ་ཆགས་སོང་
བ་རེད།

རིགས་རྒྱུད་མི་འདྲ་བར་གྲུབ་ཚུལ།

ང་ཚོས་འཕྲིན་ཡིག་སྔོན་མའི་ནང་ལ་རྡོ་ཆས་གསར་མའི་སྐབས་
ཀྱི་མི་ནི་དང་པོ་མཚོ་གནས་ཀྱི་འཚོ་སྟངས་ལ་གོམས་ཡོད་ཚུལ་གླེང་
ཟིན་པ་ཡིན། དེ་དག་ཕྱོགས་ཡོངས་ནས་འཕེལ་རྒྱས་ཆེན་པོར་ཕྱིན་
ཡོད་པ་ང་ཚོས་ཤེས་གསལ་རེད། ཁོང་ཚོས་ཞིང་ལས་ཐོན་སྐྱེད་དང་
ཟས་གཡོ་སྦྱོར། ད་དུང་རང་གིས་བཀོལ་རྒྱུའི་ཆེད་དུ་་སྲོག་ཆགས་
འདུལ་སྦྱོང་སོགས་གསར་རྟོགས་དུ་མ་བྱུང་བ་རེད། འདི་དག་ཚང་མ་
ལོ་ངོ་སྟོང་ཕྲག་མང་བོའི་སྔོན་གྱི་གནས་ཚུལ་ཡིན་པར་བསྟེན།ང་ཚོས་
དེའི་སྐོར་གསལ་ཐག་ཆོད་པ་ཞིག་ཤེས་ཀྱི་མ་རེད། ཡིན་ན་ཡང་མིའི་
རིགས་རྒྱུད་མང་ཕྱོགས་ཕ་ལམ་རྡོ་ཆས་གསར་མའི་དུས་ཀྱི་མི་ལས་
ཆད་པར་ཚོད་དཔག་བྱེད་ཀྱིན་ཡོད། ཁྱོད་ཀྱིས་ཤེས་གསལ་ལྟར། ད་
ལྟ་ང་ཚོས་མིའི་རིགས་ལ་དཀར་པོ་དང་སེར་པོ། སྨུག་པོ་དང་ནག་པོ་
སོགས་རིགས་དུ་མར་བརྒལ་གྱིན་ཡོད་པ་རེད། ཡིན་ན་ཡང་། གདོང་
གི་ཤ་མདོག་ཁོ་ནར་གཞིག་ནས། རིགས་ཚན་བཞིའི་ནང་དུ་མིའི་
རིགས་རྒྱུད་ཁ་ཁར་བཀར་རྒྱུ་དེ་ལས་སླ་བོ་རེད་མི་འདུག རིགས་རྒྱུད་
མང་བོ་ཕན་ཚུན་འདྲེས་སོང་བར་བསྟེན། ད་ལྟ་དེ་དག་མང་བོ་ཞིག་
རིགས་རྒྱུད་གང་ཡིན་གྱི་དབྱེ་བ་བཀར་ཧ་ཅང་ཁག་པོ་རེད། ཚན་རིག་
པ་དེ་ཚོས་མཚམས་ལན་རེར་མིའི་མགོ་ལ་བརྟག་དཔྱད་བྱས་པར་
བསྟེན་ནས་རིགས་རྒྱུད་ངོས་འཛིན་བྱེད་ཐུབ་ཀྱིན་ཡོད། དེ་མིན་རིགས་
རྒྱུད་བརྟག་ཐབས་གཞན་ཡང་ཡོད་པ་རེད།
དེ་ན་ཇི་ལྟར་རིགས་རུས་མི་འདྲ་བ་འདི་དག་གི་འཚོ་སྡོད་བྱུང་
བ་རེད་ཟེར་བ་དང་། གལ་ཏེ་འདི་དག་མི་གཅིག་ལས་མཆེད་པ་ཡིན་
ཟེར་ན། ད་ལྟ་དེ་དག་ཕན་ཚུན་ལ་ཧ་ཅང་ཁྱད་པར་ཆེན་པོ་ཡོད་པ་
ཅི་ཞིག་རེད་སོགས་ཟེར་ན། ཁྱོད་ཀྱིས་ལྗེར་མན་(German)ཞིག་
དང་མི་ནག་(Negro)ཞིག་གི་བར་ཁྱད་པ་ཆེན་པོ་ཡོད་པ་ཤེས་རྒྱུ་
རེད། གཅིག་དཀར་པོ་དང་གཅིག་ནག་པོ་རེད། སྗེར་མན་པ་དེའི་སྐྲ་
སྐྱ་མདོག་རིང་པོ་ཡོད། མི་ནག་དེའི་སྐྲ་ནག་པོ་ཐུང་ཐུང་སུ་ལུ་ཅན་
ཡིན། དེ་བཞིན་རྒྱ་ནག་གི་མི་འདི་གཉིས་ཀ་དང་མི་འདྲ་བ་རེད། དེ་
འདྲ་ཡིན་སྟབས་རིགས་རྒྱུད་མི་འདྲ་བའི་མགོ་བཙུགས་ཚུལ་འདི་
གླེང་རྒྱུ་ཁག་པོ་ཆགས་ཡོད་པ་རེད། ཡིན་ན་ཡང་ངས་རིགས་རྒྱུད་མི་
འདྲ་བའི་སྐོར་གྱི་རྒྱུ་རྐྱེན་འགའ་ཤེས་པ་ནི། ངས་ཁྱོད་ལ་སྲོག་ཆགས་
དེ་དག་གིས་ཇི་ལྟར་རང་ཉིད་ལ་འགྱུར་བ་བཏང་བ་དང་རང་ཉིད་རང་
གི་ཁོར་ཡུག་ལ་འཚམས་པོ་བཟོས་པ་སོགས་གོང་ནས་བཤད་ཟིན་པ
ལྟར། ཅིག་ཐེངས་ན་ལྗེར་མན་དང་མི་ནག་གཉིས་མིའི་རིགས་རྒྱུད་མི་
འདྲ་བ་ལས་བྱུང་བ་ཡིན་ཡང་སྲིད། མཚམས་ལན་རེར་གཞན་པས་དེ་
དག་མེས་པོ་གཅིག་ལས་མཆེད་པར་འདོད་ཀྱིན་ཡོད། དེ་ན་འདི་དག་
གི་ཁྱད་པར་ནི་ངེས་པར་དུ་ཁོང་ཚོས་རང་ཉིད་ཁོར་ཡུག་དེ་དང་རན་
པོའམ་འཚམས་པོ་བཟོ་གང་ཐུབ་ཅི་ཐུབ་བྱས་པ་ལས་བྱུང་བ་ཞིག་
རེད་འདོད་པ་དང་ཡང་ན་ལ་ལར་་སྲོག་ཆགས་རེ་འགའ་ནང་བཞིན་
གཞན་ལས་ལྷག་པའི་འགྱུར་བ་གཏོང་ལས་སླ་བོ་ཡོད་ས་རེད།
དེ་ལྟར་ཐག་རིང་བྱང་སྣེའི་འཁྱག་རོམ་དང་ཆེས་གྲང་ངར་གྱི་ཁྲོད་
དུ་གནས་བཅས་པའི་མི་ཞིག་ཡིན་ན་ངེས་པར་དུ་གྲང་ངར་ལ་བཟོད་
བསྲན་བྱེད་ཐུབ་པའི་སྙིང་སྟོབས་ཆེ་རུ་བསྐྱེད་དགོས་པ་རེད། ཨེ་སི་
ཁི་མཱོ'" (Eskimos)མི་རིགས་ད་ལྟ་ད་དུང་བྱང་གི་འཁྱགས་རོམ་གྱི་
གནས་དེ་ན་འཚོ་སྡོད་བྱས་ཡོད་པ་དང་། དེ་བཞིན་ཁོང་ཚོར་གྲང་ངར་
ཆེན་པོར་གདོང་གཏད་པའི་ནུས་པ་ཡང་ལྡན་པ་རེད། གལ་ཏེ་ཁོང་
ཚོ་དྲོད་སའི་ལུང་པར་ཁྲིད་ཡོང་ནས་ང་ཚོ་ནང་བཞིན་སྡོད་དགོས་པ་
ཡིན་ན། ཕ་ལམ་འཆི་ཉེན་ཆེ་བ་རེད། དེ་ཚོ་འཛམ་གླིང་འདིའི་ལྷག་
འཕྲོ་ཞིག་གི་ཚུལ་དུ་ཕར་བཅད་ཡོད་པ་ནང་བཞིན། ཁོ་ཚོས་འཚོ་བ་
ལ་དཀའ་ཁག་ཆེན་པོ་མྱོང་གིན་ཡོད་པ་དང་ཁོང་ཚོར་འཛམ་གླིང་
འདིའི་ས་ཆ་གཞན་གྱི་མི་ཇི་བཞིན་སློབ་སྦྱོང་གི་གོ་སྐབས་མང་བོ་
ཡང་རེག་གི་མེད་པ་རེད།
ཧྥེ་གླིང་གི་ནང་ན་ཡོད་པའི་མི་དང་གོ་ལའི་དཀྱིལ་ཐིག་གི་ཉེ་སར་
གནས་པའི་ཚ་བའི་རྒྱལ་ཁབ་དག་གི་མི་རྣམས་དྲོད་ལ་གོམས་འབྲས་
ལྟ་བུ་ཆགས་ཡོད་པ་དང་ཉི་མའི་ཚ་དྲོད་དེས་ཁོང་ཚོའི་བཞིན་མདངས་
ལ་ནག་རྩི་ཆགས་པ་རེད། གལ་ཏེ་ཁྱོད་རང་མཚོ་ཁ་དང་གནས་གང་
རུང་ནས་ཉི་མའི་ནང་ལ་དུས་ཡུན་རིང་པོ་བསྡད་པ་ཡིན་ན། ཁྱོད་ཀྱི་
ངོ་མདངས་སྔོན་ཆད་ལས་དམར་སྨུག་གམ་ཡང་ན་སྨུག་པོ་དང་ནག་
པོ་གང་རུང་ཆགས་རྒྱུ་ཡིན་པ་ཁྱེད་ཀྱིས་ཤེས་གསལ་ལྟར་རེད། ཆེད་དུ་
བདུན་ཕྲག་ཁ་ཤས་ལ་ཉི་མར་ལྡེ་བ་ཡིན་ན། ཁྱོད་རང་ཇེ་ནག་ནས་ཇེ་
 ནག་ལ་འགྲོ་བ་ཡིན་ན། མི་ཚེ་གང་བོར་ཉི་མའི་ནང་ནས་འཚོ་བ་རོལ་
དགོས་པའི་མི་ཞིག་ཡིན་ན་ཇི་ལྟར་ནག་པོ་ཆགས་ཀྱི་རེད་ཟེར་ནས་
དྲིས་པ་ཡིན་ན། དེ་ཡང་གལ་སྲིད་ལོ་ངོ་སྟོང་ཕྲག་མང་བོའི་རིང་ཚ་བའི་
རྒྱལ་ཁབ་ནང་ལ་གནས་པའི་མི་ཡིན་ན། ཕ་མ་དང་བུ་ཕྲུག ད་དུང་བུ་
ཕྲུག་གི་བུ་ཕྲུག་ལ་སོགས་རྒྱུན་བསྐྱངས་ནས་ནག་པོར་གནས་ཀྱི་རེད།
དེ་མིན་ཁོང་ཚོ་ཇེ་ནག་ནས་ཇེ་ནག་ལ་སོང་སྟེ། མཐར་དེ་དག་ཡོངས་
སུ་རྫོགས་པར་ནག་པོའི་དྲི་མ་མི་འདག་པ་ཞིག་ཆགས་པ་རེད། ཁྱོད་
ཀྱིས་རྒྱ་གར་གྲོང་གསེབ་ཀྱི་ཞིང་པ་དག་གིས་ཉི་མའི་ནང་ལ་ལས་ཀ་
ལས་བཞིན་པའི་རྣམ་པ་དེ་མཐོང་མྱོང་ཡོད་རྒྱུ་རེད། དེ་དག་གི་འབྱོར་
བ་ཧ་ཅང་སྐྱོ་བོ་ཡིན་ཙང་། གོས་གྱོན་རྒྱུ་ཡང་ཡག་པོ་ཡོད་པ་མ་རེད།
དེ་དག་གི་གཟུགས་པོ་ཡོངས་ཉི་མའི་ནང་ལ་དམར་རྗེན་དུ་ཕུད་པ་དང་
འཚོ་བའི་གནས་བབས་ཡོངས་རྫོགས་འདི་ལྟ་བུ་ཡིན་ཙང་། ཁོང་ཚོ་
ནག་པོ་ཆགས་པ་ཡང་འཚོ་བའི་གནས་བབས་འདི་ལ་འབྲེལ་བ་ཡོད་
པ་རེད།
དེ་འདྲ་ཡིན་ཙང་ང་ཚོས་མིའི་ཤ་མདངས་སམ་གདོང་གཤིས་ནི་
དེ་དག་གནས་སའི་ཁོར་ཡུག་གི་གནམ་གཤིས་ཀྱི་མཇུག་འབྲས་ཡིན་
པར་འདོད་ཀྱིན་ཡོད། ཁོང་ཚོར་དཔལ་འབྱོར་མེད་པའི་དབང་གིས་
ཡག་ལང་ཚོའི་མཛེས་ཉམས་འདོན་བྱེད་ཀྱང་ཅི་ཡང་མེད། མི་དཀར་
ཞིག་ལ་ཉི་མ་བསྒྲིབ་བྱེད་དང་རླུང་གཡབ་སོགས་གང་ཡང་མེད་པར་
ཚ་བའི་ལུང་པའི་ནང་ལ་ཡུན་རིང་གནས་སྡོད་བྱས་པ་ཡིན་ན་ཁོ་
ཡང་ནག་པོ་ཆགས་ཡོང་གི་རེད། ཁྱོད་ཀྱིས་ཤེས་གསལ་ལྟར་ང་ཚོ་ཀཱ་
ཤཱི་ལཱེར་ (Kashmir)མི་རིགས་རེད། ང་ཚོའི་མེས་པོ་ཚོ་ལོ་ངོ་ཉིས་
བརྒྱའི་ཡར་སྔོན་ནས་ཀཱ་ཤཱི་མཱིར་གྱི་ཡུལ་འདིར་འཚོ་སྡོད་བྱས་པ་རེད།
ཀཱ་ཤཱི་ལཱེར་གྱི་ནང་འདིར་ཞིང་གྲོང་པ་དང་ངལ་རྩོལ་བ་སུ་ཞིག་ཡིན་
རུང་ཚང་མའི་ངོ་མདངས་སྐྱ་བོ་ཡིན་པའི་རྒྱུ་མཚན་གཙོ་བོ་དེ་ཀཱ་ཤཱི་
མཱིར་གྱི་གནམ་གཤིས་ཅུང་གྲང་མོ་ཡོད་པ་རེད། དོན་ངོ་མའི་ཀཱ་ཤཱི་
ལཱེར་ཞིག་ཡིན་ན་ཡང་ཁོང་ཚོ་མར་རྒྱ་གར་གྱི་ཚ་བའི་ཡུལ་གང་རུང་
ཞིག་ལ་ཡོང་ནས་འཚོ་སྡོད་བྱས་ཏེ་མི་རབས་དུ་མའི་རྗེས་སུ་ནག་པོ་
ཆགས་ཡོང་གི་རེད། ང་ཚོའི་ཀཱ་ཤཱི་མཱིར་གྱི་གྲོགས་པོ་མང་ཆེ་བ་ཧ་ཅང་
དཀར་པོ་རེད། གཞན་པ་ཧ་ཅང་ནག་པོ་ཡོད་པ་རེད། ཡིན་ན་ཡང་ཀཱ་
ཤྲཱི་མཱིར་གྱི་ཁྱིམ་ཚང་ཞིག་རྒྱ་གར་གྱི་ཚ་བའི་ཡུལ་ཞིག་ནས་ཡུན་རིང་
བསྡད་པ་ཡིན་ན། ཁོང་ཚོ་ཡང་དེ་དག་ནང་བཞིན་ནག་པོ་ཆགས་རྒྱུ་
རེད།
དེ་ན་མིའི་ཤ་མདངས་དང་ཁ་དོག་གི་འབྱུང་རྩ་གཙོ་བོ་གནམ་
གཤིས་ཡིན་འདུག ཚ་བའི་ལུང་པར་གནས་པའི་མི་དེ་དག་ལས་རེ་
འགར་འཚོ་བའི་ཆ་རྐྱེན་ཅུང་བཟང་བའི་རྒྱུ་མཚན་གྱིས་སྒོ་ཕྱི་ནས་
ལས་ཀ་ལས་དགོས་ཀྱིན་མེད་པ་ལ། སྡོད་ཁང་ཡག་པོ་ཡོད་པ་དང་
རང་ཉིད་ཀྱི་འཕྲོད་བསྟེན་དང་ཤ་མདངས་ལ་བདག་རྒྱག་པའི་མཐུན་
རྐྱེན་ཡང་འཛོམས་པོ་ཡོད་པ་དེ་འདྲ་ཡོད་ན་ཡང་། དེ་འདྲའི་མཐུན་
རྐྱེན་འཛོམས་པའི་མི་ནི་རེ་འགའ་ལས་མེད་པ་སྨོས་ཅི་དགོས། ཕྱུག་
ཚང་ཞིག་མི་རབས་དུ་མར་དེ་ལྟར་སྡོད་ཐུབ་པ་ཡིན་ན། དེ་ལ་གནམ་
གཤིས་ཀྱིས་ཤུགས་རྐྱེན་གང་ཡང་ཐེབས་ཐུབ་ཀྱི་མ་རེད། ཡིན་ན་ཡང་
རང་ཉིད་ཀྱིས་ལས་ཀ་མི་བྱེད་པ་དང་དེ་མིན་འཚོ་སྟངས་གཞན་པར་
བསྟེན་ནས་འཚོ་བ་རོལ་བ་ཡིན་ན། དེ་ནི་སྤོབས་པ་བསྐྱེད་འོས་པའི་
བྱ་བ་ཞིག་མ་རེད།
ཁྱོད་ཀྱིས་རྒྱ་གར་བྱང་ཕྱོགས་ཀྱི་ཀཱ་ཤཱི་ལཱེར(Kashmir)དང་པཱན་
ཙམལྔབ( )ཡུལ་གྱི་མི་དག་གི་ཤ་མདོག་རྒྱུན་དུ་དཀར་པོ་མཐོང་ངེས།
འོན་ཀྱང་ཁྱོད་རང་རྒྱ་གར་ལྷོ་ཕྱོགས་སུ་སོང་བ་ཡིན་ན། དེ་དག་ང་ཚོ་
ལས་ཅུང་ནག་པོ་ཡོད་པ་རེད། དེ་མིན་ཁྱོད་ཀྱིས་ཤེས་གསལ་ལྟར། རྒྱ་
གར་གྱི་མཱ་ཌི་རཱ ( Madras)དང་ཁཱོ་ལོན་༦ (Ceylon)ནང་གི་ཡུལ་
མི་དེ་དག་ཧ་ཅང་ནག་པོ་ཡོད་པ་རེད། ཁྱོད་ཀྱིས་དེ་ནི་གནམ་གཤིས་
ཀྱི་ཤུགས་རྐྱེན་རེད་ཟེར་ངེས། རྒྱུ་མཚན་ཁྱོད་རྒྱ་གར་ལྷོ་ཕྱོགས་སུ་
ཇི་ཙམ་སོང་བ་ཡིན་ན། དེ་ཙམ་གྱིས་གོ་ལའི་དཀྱིལ་ཐིག་ལ་ཐག་ཉེ་
རུ་སོང་ཡོད་པས། ཚ་བ་ཡང་ཇེ་ཆེར་ཡིན་ངེས། དེ་ནི་དོན་མཐུན་གྱི་
གནས་ལུགས་ཤིག་ཡིན་པ་མ་ཚད་རྒྱ་གར་གྱི་ཕྱོགས་སོ་སོའི་ཤ་མདོག་
མི་འདྲ་དེ་ལ་ཁུངས་ཐུབ་ཀྱི་རྒྱུ་མཚན་ཞིག་ཀྱང་བཀོད་ཡོད་པ་རེད།
རྗེས་སོར་ང་ཚོས་རིགས་རྒྱུད་མི་འདྲ་བ་ལ་ལར་ཐོག་མར་རྒྱ་གར་ལ་
ཡོང་བའི་གཉུག་མའི་རིགས་རྒྱུད་རེ་ཟུང་གི་ཤུགས་རྐྱེན་ཐེབས་ཡོད་པ་
ཡང་ཤེས་རྟོགས་བྱུང་གི་རེད། གནའ་སྔ་མོའི་དུས་སུ་རྒྱ་གར་ལ་རིགས
རྒྱུད་མང་བོ་ཞིག་ཐོན་ཡོད་ན་ཡང་། ཁོང་ཚོ་ཡུན་རིང་ལ་ཁ་གྱེས་ནས་
གནས་ཐབས་བྱས་ཏེ། མཉམ་གནས་ཀྱི་འཚོ་བ་རོལ་བའི་ཐབས་མ་
རྙེད་པར་དེ་ལྟར་རང་རང་ས་ནས་མི་ལོ་མང་བོ་འགོར་བར་བསྟེན། ད་
ལྟ་དམིགས་བསལ་སྒོས་རྒྱ་གར་གྱི་གཉུག་མའི་རིགས་རྒྱུད་འདི་རེད་
ཟེར་ནས་བཤད་ཧ་ཅང་ཁག་པོ་ཆགས་ཀྱི་ཡོད་པ་རེད།

མིའི་རིགས་ཀྱི་སྐད་ཡིག་དང་རིགས་རྒྱུད།

ང་ཚོས་མིའི་རིགས་ཆེས་ཐོག་མར་བྱུང་སའི་གནས་དེ་འཛམ་
གླིང་འདིའི་ས་ཆ་གང་ཡིན་བཤད་མི་ཐུབ་པ་ནང་བཞིན། ཆེས་ཐོག་
མའི་གཞིས་ཆགས་ས་ཡང་གང་ཡིན་བཤད་ཁག་པོ་རེད། ཅིག་ཅེས་
ན་མིའི་རིགས་ནི་དུས་མཉམ་དུ་གནས་དུ་མར་འཚོ་སྡོད་བྱེད་མགོ་
བརྩམས་པ་ཡིན་ཡང་སྲིད། གང་ལྟར་གྲང་རེག་གི་ལོ་ཟླའི་འཁྱག་ཐང་
ཆེན་མོ་དག་ཞི་ནས་བྱང་ཕྱོགས་སུ་ཕར་སོང་བ་ན། མི་དག་དྲོད་སར་
གནས་བཅས་ནས་བསྡད་པ་རེད་ཟེར། འཁྱག་རོམ་ཡལ་བའི་ཤུལ་ཏུ
ཡོད་ཚད་བྲག་རོང་གི་གཤོངས་ས་ཆེན་མོ་སྟེ་ད་ལྟ་ང་ཚོས་མཐོང་ཐུབ
པའི་སཱེ་བྷེ་རེའི་ (Siberia)ནང་ལྟ་བུ་ཞིག་རེད་འདོད་ཀྱིན་ཡོད། དེ་
དག་རྩྭ་ཐང་གི་ངོ་བོར་གྱུར་བ་དང་མི་ཚོས་དེའི་སྟེང་ནས་ཡུན་རིང་ལ་
འཁྱམས་ཉུལ་བྱས་ཏེ་སྤང་རྩྭ་གང་ཡག་གི་གནས་སུ་བསྙེགས་ནས་
རང་གི་སྒོ་ཕྱུག་འཚོ་སྐྱོང་བྱེད་ཀྱིན་ཡོད་པ་རེད། གནས་ངེས་མེད་ནས་
འཚོ་བ་རོལ་ནས་འཁྱམས་ཉུལ་བྱེད་པའི་མི་རིགས་ལ་འབྲོག་པ་ཟེར།
ཡིན་ན་ཡང་ད་ལྟའི་དུས་འདི་ལ། རྒྱ་གར་ལ་སོགས་པའི་རྒྱལ་ཁབ་
མང་བོའི་ནང་དུ་གནའ་བོའི་གནས་སྤོས་འཚོ་ཐབས་བཞིན་འབྲོག་
པའི་འཚོ་གནས་རོལ་མཁན་གྱི་མི་སྡེ་ཁ་ཤས་ཙམ་ལས་མཐོང་རྒྱུ་ཡོད་
པ་མ་རེད།
མི་མང་ཚོ་ངེས་པར་དུ་གཙང་འགྲམ་ལ་གཞིས་ཆགས་ནས་སྡོད་
ཀྱིན་ཡོད་པ་རེད། གཙང་འགྲམ་གྱི་སྐམ་སར་གཞིས་ཆགས་པ་ནི་ས་
ཞིང་རྨོ་བདེ་བ་དང་ཕྱུག་འགྱུར་གྱི་ཐབས་ཡག་ཤོས་ཡིན། དེ་དུས་ཆུ་
འབོར་ཆེན་ཡོད་པས། ས་ནས་འབྲུ་རིགས་སྐྱེ་རྒྱུ་ལས་སླ་བོ་ཡོད་པ་
རེད། དེ་འདྲ་ཡིན་ཙང་ང་ཚོས་ཚོད་དཔག་ཏུ། རྒྱ་གར་ལ་མཚོན་ན་
སེང་གེ་ཁ་འབབ་བམ་གཙང་པོ་སིན་དྷི་(Indus)དང་གླང་ཆེན་ཁ་
འབབ་བམ་གངྒཱ་ཆུ་བོ(Ganges) ལྟ་བུའི་ཆུ་ཆེན་གྱི་འགྲམ་ཏུ་མི་མང་
བོ་འདུས་ནས་གཞིས་ཆགས་པ་དང་དེ་མིན་ཉེ་འགྲམ་དུ་འདུས་སྡོད་ཀྱི་
འཚོ་བ་རོལ་ཡོད་སའི་གནས་ནི་མང་བོ་ཡོད་དེ། མཱི་སཱོ འོ་པཱོའོ ཋེ་མེ་ཡཱ
( Mesopotami)aལ་མཚོན་ན་ཋེའེ་གྷི་རེ་སི་གཙང་བོ་(Tigris)
དང་ཡོས་ཧྥི་རཱ་ཋི་གཙང་བོ་' (Euphrates) སོགས་ཀྱི་ཉེ་འགྲམ་ན་དེ་
མཚུངས་ཡོད་ལ། གཞན་ད་དུང་(Egypt ) ཨེ་ལྗིབ་ལ་མཚོན་ན་ཆུ་བོ་
ཉཱེལ (Nile) གྱི་ཉེ་འགྲམ་ན་འདུས་སྡོད་བྱས་ཡོད་པ་ནང་བཞིན། རྒྱ་
ནག་ཀྱང་གོང་གི་དེ་དག་དང་ཆ་འདྲའོ།།
རྒྱ་གར་ནང་ལ་མཚོན་ན་ཆེས་སྔ་མོའི་རིགས་རྒྱུད་ལས་ང་ཚོས་
ཤེས་རྟོགས་བྱུང་བ་ནི་བྷི་རཱ་ཝེ་བྷིན" (Dravidian) མི་རིགས་ཁོ་ན་
རེད། དེའི་རྗེས་སུ་ང་ཚོས་ཤེས་གསལ་ལྟར། ཨཱརྱ་མི་རིགས་(Aryans)
དང་ཤར་ཕྱོགས་ཀྱི་སོག་པོའི་མི་རིགས་སོགས་སླེབས་ཡོང་བ་རེད། དེ་
མིན་ད་ལྟ་རྒྱ་གར་ལྷོ་ཕྱོགས་སུ་གཞིས་ཆགས་ཡོད་པའི་མི་མང་ཆེ་བ
བྷི་རཱ་ཝེ་བྷིན(Dravidian)་མི་རིགས་ལས་གྱེས་བ་རེད་འདུག དེ་དག་
རྒྱ་གར་བྱང་ཕྱོགས་ཀྱི་མི་རིགས་ལས་ཅུང་ནག་པོ་ཡོད་པ་རེད།དེ་དག་
གཞན་ལས་ནག་པོ་ཡོད་དགོས་པའི་རྒྱུ་མཚན་གཙོ་བོ། ཅིག་ཅེས་ན་
ཁོང་ཚོ་རྒྱ་གར་ལུང་པའི་ནང་འཚོ་སྡོད་བྱས་པའི་དུས་ཡུན་རིང་པའི་
དབང་གིས་ཡིན་རྒྱུ་རེད། བྷི་རཱ་ཝེ་ཏྟིན་མི་རིགས་ནི་ཆེས་ཡར་ཐོན་གྱི་
མི་རིགས་ཤིག་ཡིན་ལ། ཁོང་ཚོར་རང་གི་སྐད་ཡིག་ཡོད་པ་མ་ཚད་མི་
གཞན་ལ་ཚོང་ལས་ཀྱི་འབྲེལ་བ་བྱེད་རྒྱུར་དོ་སྣང་ཆེན་པོ་བྱེད་ཀྱིན་
ཡོད། ཡིན་ན་ཡང་དེང་གི་དུས་སུ་ཆེས་མྱུར་བའི་འཕེལ་རྒྱས་གྱི་ལམ་
སྟེང་ན་ཡོད་པ་དེ་ནི་ང་ཚོ་རེད་འདུག
གནའ་སྔ་མོའི་དུས་སུ། རིགས་རྒྱུད་གསར་བ་ཞིག་ཡ་གླིང་གི་ནུབ་
ཕྱོགས་དང་ཨོ་གླིང་གི་ཤར་ཕྱོགས་དཀྱིལ་དབུས་ནས་འཚར་ལོངས་
བྱུང་བ་དེ་ནི་ཨཱརྱ" (Aryans)མི་རིགས་ཞེས་འབོད་པ་དེ་ཡིན་ལ། རྒྱ་
གར་ལེགས་སྦྱར་སྐད་ཀྱིས་འདི་དང་གཅིག་མཚུངས་སུ་ཨཱརྱ ( rd
Arya)ཟེར་ནས་འབོད་ཀྱིན་ཡོད། དེ་ནི་ཡ་རབས་ཀྱི་མིའམ་ཡང་ན་སྐྱེ་
རྒྱུད་མཐོ་བའི་མི་ཞེས་པའི་དོན་དུ་འཇུག ལེགས་སྦྱར་གྱི་སྐད་ཡང་སྔོན་
མ་ཨཱརྱ(Aryan)་མི་རིགས་ཀྱི་སྐད་ཡིག་གི་ཡ་གྱལ་ཁྲོད་ཀྱི་གཅིག་
ཡིན་འདོད་པ་ནང་བཞིན། ཁོང་ཚོས་བསམ་པར་ཨཱརྱ་མི་རིགས་ནི་
ཆེས་ཡ་རབས་དང་སྐྱེ་རྒྱུད་མཐོ་བའི་མི་རིགས་ཤིག་ཡིན་འདོད་པ་མ་
ཚད་དོན་དངོས་སུ་ད་ལྟ་ད་དུང་ཤིན་ཏུ་རང་མཐོང་ཚ་བོ་ཡོད་པ་རེད།
ཁྱེད་ཀྱིས་ཤེས་གསལ་ལྟར། དབྱིན་ཇིའི་མི་དག་གིས་ཁོང་ཚོ་ནི་ས་སྒང་
འདིའི་ཆེས་སྔ་བའི་མི་ཡིན་འདོད་པ་དང་། ཕ་རན་སིའི་མི་དག་གིས་
གཅིག་མཚུངས་ཀྱི་ལྟ་བར་ཕ་རན་སི་ནི་ཆེས་ཆེ་བའི་མི་དམངས་ཡིན་
འདོད་ཀྱིན་ཡོད་པ་ནང་བཞིན། ལྗར་མན་དང་ཨ་རི་སོགས་རྒྱལ་ཁབ་
གཞན་སུས་ཀྱང་དེ་ལྟར་འདོད་ཀྱིན་ཡོད་པ་རེད།
ཨཱརྱ་པ་དེ་དག་ཡ་གླིང་བྱང་ཕྱོགས་དང་ཨོ་གླིང་གི་མཐའ་ཡས་
པའི་སྤང་ཐང་ཆེན་མོ་ཡོངས་ལ་འཁྱམས་ཉུལ་བྱས་ནས་བསྡད་མྱོང་
བ་རེད། འོན་ཀྱང་ཁོང་ཚོའི་མི་འབོར་གྱི་གྲངས་ཇེ་མང་ལ་སོང་བ་དང་
བསྟུན་ནས་གནམ་གཤིས་འགྱུར་ཏེ་ཆར་ཆུ་མེད་ལ་རྩྭ་ཡང་མི་སྐྱེ་བའི་
ས་སྐམ་རྡོ་གྱོང་དུ་གྱུར་སོང་བའི་དབང་གིས། མི་ཚང་མར་ཁ་ཟས་ཀྱིས་
མི་འདང་བའི་དཀའ་ཁག་བྱུང་བ་རེད། དེ་འདྲ་ཡིན་ཙང་། ཁོང་ཚོ་ཁ་
ཟས་འཚོལ་བར་འཛམ་གླིང་འདིའི་ས་ཆ་གཞན་དག་ལ་གནས་སྤོར་
བྱེད་པའི་སྲོལ་ཤུགས་ཆེན་དར་བ་རེད། ཁོང་ཚོ་ཨོ་གླིང་ཡོངས་ལ་རྒྱ་
ཁྱབ་ཏུ་སོང་ནས་རྒྱ་གར་དང་། པཱིར་ཤཱ་ཡཱ” (Persia)དང་། ལཱེ་སོའོ་
པཱོའོ་ཋེ་མེ་ཡཱ་( Mesopotarnia)སོགས་ཀྱི་ནང་ལ་སླེབས་ཡོང་བ་རེད།
དེ་བཞིན་དུ་ཨོ་གླིང་དང་རྒྱ་གར་བྱང་མ། པཱིར་ཤཱ་ཡཱ་དང་མཱི་སོའོ་ཕཱོའོ་
ཋེ་མེ་ཡཱ་མི་དམངས་ཚང་མ་ཁོང་ཚོས་རིགས་སོ་སོར་་བཀར་གྱིན་
ཡོད་ན་ཡང་། ང་ཚོར་ཕར་ཆེར་ཨཱརྱ་རིགས་ཀྱི་མེས་པོ་གཅིག་ལས་
མཆེད་པའི་ཤེས་རྟོགས་སྐྱེས་ཡོང་གི་རེད། འདི་ནི་གནའ་བསྐལ་བའི་
དུས་ཤིག་ཡིན་པ་དང་ཧ་ཅང་གནས་ཚུལ་མང་བོའི་འོག་ནས་རིགས་
རྒྱུད་བསྲེ་སླད་བྱུང་སྟེ་རྒྱ་ཆེན་པོར་ཆགས་པ་སྨོས་ཅི་དགོས། དེ་བཞིན་
ཨཱརྱ་མི་རིགས་ནི་ད་ལྟ་ད་དུང་འཛམ་གླིང་འདིའི་མིའི་རིགས་ཀྱི་མེས་
པོའི་མཆེད་ཁུངས་ཆེན་པོ་ཞིག་ཡིན་པར་འདོད་ཀྱིན་ཡོད་དོ། །
གཞན་སོག་པོ་ནི་རིགས་རྒྱུད་ཆེན་པོ་ཞིག་རེད། རིགས་རྒྱུད་
དེ་ཡ་གླིང་ཤར་རྒྱུད་དུ་ཁྱབ་ཆེན་པོར་སོང་ཡོད་དེ། དཔེར་ན་རྒྱ་ནག་
དང་ཉི་ཧོང་། བོད། སཱ་འེམ (Siam)འདི་ནི་ཐེ་ལན་ཀྴི་ཡིན། འབར་མ་
བཅས་བྱུང་བ་དང་། དེ་དག་ལ་མཚམས་མཚམས་སུ་རིགས་རྒྱུད་སེར་
པོ་ཞེས་འབོད་པ་དང་། ཁྱོད་ཀྱིས་མ་འོངས་པར་དེ་དག་གི་འགྲམ་རུས་
མཐོ་བ་དང་མིག་ཤུར་ཤུར་ཡིན་ལུགས་དག་ཤེས་རྟོགས་འབྱུང་གི་རེད།
ཧྥེ་གླིང་དང་ས་ཆ་གཞན་ཁ་ཤས་ཀྱི་མི་ནི་ནེག་རཱོ འོ་(Negroes)
ཞེས་པའི་མི་རིགས་ནག་པོའི་རྒྱུད་ལས་བྱུང་བ་ལས། གཞན་ཨཱརྱ་དང་
སོག་པོའི་མི་རིགས་གཉིས་ཀྱི་གང་ལ་ཡང་འབྲེལ་བ་མེད་པ་མ་ཟད།
ཁོང་ཚོའི་ཤ་མདོག་ཀྱང་ཤིན་ཏུ་ནག་པོ་ཡིན། ཨཱ་རཱ་བྷེ (Arabia)
དང་ཕཱ་ལེ་སི་ཋེན (Palestin)e གྱི་མི་རིགས་ཏེ་ཨཱ་རབ་ (Arab)
དང་ཧེབ་རེའོ་ (Hebrew) མི་དམངས་འདི་དག་རིགས་རྒྱུད་མི་འདྲ་
བ་ཞིག་རེད་འདུག རིགས་རྒྱུད་དེ་ཚང་མ་ལོ་ངོ་སྟོང་ཕྲག་མང་བོའི་
འཕེལ་རིམ་གྱི་ཁྲོད་ནས་ཕྱོགས་ཡར་མར་ལ་གྱེས་ཏེ་རིགས་རྒྱུད་ཆུང་
ཆུང་མང་བོ་ཆགས་པ་དང་ཕན་ཚུན་བསྲེས་པའི་གནས་ཚུལ་ཡང་
ཅུང་བྱུང་ཡོད་པ་རེད། ཡིན་ན་ཡང་ང་ཚོས་དེའི་སྐོར་ལ་དཀའ་རྙོག་
བཟོ་དགོས་དོན་མི་འདུག རིགས་རྒྱུད་འདྲ་མིན་ལས་གྱེས་པའི་གལ་
ཆེན་དང་སྤྲོ་སྣང་རང་བཞིན་དེ་ཁོང་ཚོའི་སྐད་ཡིག་སྦྱང་ན་རྟོགས་པ་
ཡིན། རིགས་རྒྱུད་རེ་རེ་ལ་རང་རང་གི་གཉུག་མའི་སྐད་ཡིག་རེ་ཡོད་
ན་ཡང་དུས་ཚོད་ཀྱི་འཕེལ་རིམ་དང་འགྲོགས་ནས་སྐད་ཡིག་གཅིག་
ལས་སྐད་ཡིག་མང་བོ་ཞིག་གིས་འཕེལ་རྒྱས་ཀྱི་ལམ་ཁ་ཟིན་པ་དང་
སྐད་ཡིག་མང་བོ་ཞིག་ནི་ཁྱིམ་རྒྱུད་གཅིག་ལ་དབང་བའི་སྐད་ཡིག་གི་
ཕ་མ་གཅིག་གི་བུ་རྒྱུད་ལྟ་བུར་ཆགས་ཡོད་པ་རེད། ང་ཚོས་དེ་དག་
གི་སྤྱིའི་ཐ་སྐད་ངོས་བཟུང་ནས་སྐད་ཡིག་མི་འདྲ་བའི་བར་གྱི་འབྲེལ་
ལམ་འཚོལ་རྒྱུ་དེ་ཅུང་ལས་སླ་བའི་ཐབས་ཤིག་ཡིན།
ཨཱརྱ་མི་རིགས་ཡ་གླིང་དང་ཨོ་གླིང་ཡོངས་ལ་རྒྱ་ཁྱབ་ཏུ་སོང་
བ་ནས། དེ་དག་གིས་ཕན་ཚུན་གཅིག་གིས་གཅིག་ལ་འབྲེལ་གཏུག་
ཡག་པོ་བྱེད་ཐུབ་ཡོད་པ་མ་རེད། སྐབས་དེ་དུས། མེ་འཁོར་ལྕགས་
ལམ་མེད་པ་ནང་བཞིན། ཏར་འཕྲིན་འཕྲུལ་ཆས་དང་སྦྲགས་ཁང་
ཡང་མེད་ལ། ཐ་ན་གཞན་གྱིས་བྲིས་པའི་དཔེ་ཆ་ཡང་མཐོང་རྒྱུ་མེད།
དེ་འདྲ་ཡིན་ཙང་། ཨཱརྱ་མི་རིགས་ཀྱི་ཚོ་ཁག་རེ་རེས་སོ་སོའི་འཚོ་བའི་
གཞུང་རྟའམ་གནས་བབས་དང་བསྟུན་ནས་གཅིག་གྱུར་གྱི་སྐད་ཡིག་
ཅིག་བེད་སྤྱད་པ་རེད། ཅུང་དུས་ཡུན་རིང་ཙམ་འགོར་བ་ན། དེ་དག་
རྒྱལ་ཁབ་གཞན་གྱི་ནང་ན་ཡོད་པའི་སྐད་ཡིག་གི་ཕ་མ་དང་སྤུན་
མཆེད་དག་ལ་ཤིན་ཏུ་མི་འདྲ་བར་ཆགས་པ་རེད།
རྒྱུ་མཚན་དེའི་དབང་གིས། ང་ཚོར་ད་ལྟ་འཛམ་བུ་གླིང་འདིར་
སྐད་ཡིག་ཧ་ལས་པའི་མང་བོ་མཐོང་རྒྱུ་རིག་རྒྱུ་ཡོད་པ་རེད།
སྐད་ཡིག་ཇི་ལྟར་མང་ན་ཡང་། ང་ཚོས་དེ་དག་ལ་ཞིབ་འཇུག་
ཅིག་བྱེད་པའི་དབང་དུ་བཏང་ན། སྐད་ཡིག་གི་ཕ་མ་ཁ་ཤས་ལས་མེད་
པ་ང་ཚོས་ཧ་གོ་ཡོང་གི་རེད། དཔེར་བཞག་ན། ཨཱརྱ་མི་རིགས་གང་དུ་
སོང་ན། ཁོང་ཚོའི་སྐད་ཡིག་དེ་ཡང་ཨཱརྱ་སྐད་ཡིག་གི་ཁྱིམ་རྒྱུད་ལ་
གཏོགས་པ་རེད། ལེགས་སྦྱར་སྐད། གནའ་བོའི་རོ་མའི་སྐད་ཡིག གྷི་
རིག་གི་སྐད་ཡིག དབྱིན་ཇིའི་སྐད་ཡིག ཧྥ་རན་སིའི་སྐད་ཡིག ལྗར་
མན་སྐད་ཡིག དབྱི་ཊ་ལིའི་སྐད་ཡིག་སོགས་ད་དུང་སྐད་ཡིག་གཞན
ཁ་ཤས་ཐེ་བའི་དེ་དག་ཚང་མ་ཨཱརྱ་སྐད་ཡིག་གི་ཁྱིམ་རྒྱུད་ལ་གཏོགས་
པའི་སྤུན་མཆེད་ལྟ་བུ་རེད། དེ་མིན་ང་ཚོ་རྒྱ་གར་གྱི་ཧིན་དིའི་སྐད་ཡིག
ཨོར་དྷོའི་སྐད་ཡིག བྷང་གྷ་ལའི་སྐད་ཡིག མཱ་རཱ་དྷིའི་སྐད་ཡིག རྫི་
རཱ་ཏིའི་སྐད་ཡིག་བཅས་འདི་དག་ཚང་མ་ཨཱརྱ་སྐད་ཡིག་གི་ཁྱིམ་རྒྱུད་
དུ་གཏོགས་པའི་ལེགས་སྦྱར་སྐད་ཀྱི་བུ་ཕྲུག་ལྟ་བུ་ཆགས་ཡོད་པ་རེད།
གཞན་ཡང་སྐད་ཡིག་གི་ཁྱིམ་རྒྱུད་ཆེན་པོ་གཅིག་ནི་ཀྲུང་གོ་
བའི་སྐད་ཡིག་རེད། དེ་ལ་རྒྱའི་སྐད་ཡིག
འབར་མའི་སྐད་ཡིག བོད་ཀྱི་སྐད་ཡིག ཐེ་ལན་དྷིའི་སྐད་ཡིག་
བཅས་ཡོད་པ་རེད།
སྐད་ཡིག་གི་ཁྱིམ་རྒྱུད་གསུམ་པ་ནི་སཱེ་ལཱེའི་ཋེག༠(Semitic)
སྐད་ཡིག་རེད། དེའི་ཁུངས་སུ་ཨཱ་རབ་ཀྱི་སྐད་ཡིག་དང་ཧེབ་རེའོ་
(Hebrew)སྟེ་ཡ་ཧུ་དཱ་པའི་སྐད་ཡིག་སོགས་ཚུད་པ་རེད།
ཏྟཱར་ཀེའི་༅ (Turkish)སྐད་ཡིག་དང་ཉི་ཧོང་གི་སྐད་ཡིག་ལྟ་
བུ་གོང་གི་སྐད་ཡིག་གི་ཚེ་ཁག་འདི་གསུམ་པོའི་གང་གི་ནང་ལ་ཚུད་
 མེད་པ་ནང་བཞིན། ཏཱ་མེལ་༠ (Tamil)སྐད་ཡིག ཏེ་ལོ་གྷོ་
(Telugu) སྐད་ཡིག མཱ་ལཱ་ཡཱ་( Malaya lam)སྐད་ཡིག ད་དུང་ཁཱ་
ནཱ་རཱེ་(Canarese) སྐད་ཡིག་ལྟ་བུའི་རྒྱ་གར་ལྷོ་ཕྱོགས་ཀྱི་སྐད་ཡིག་
ཁ་ཤས་ཀྱང་གོང་གི་དེ་དག་གི་ཁུངས་སུ་གཏོགས་ཀྱིན་མེད། དེ་དག་
བཞི་བོ་ཆེས་སྔ་བའི་གནའ་བོའི་བྷི་རཱ་ཝེ་ཌྷན (Dravidian)སྐད་ཡིག་
གི་ཁྱིམ་རྒྱུད་ལ་གཏོགས་པ་རེད།


སྐད་ཡིག་དང་སྐད་ཡིག་བར་གྱི་འབྲེལ་ལམ།

ཨཱརྱ་མི་རིགས་རྒྱལ་ཁབ་མང་བོར་རྒྱ་ཁྱབ་བྱུང་བ་ནས་བཟུང་། དེ་
དག་འགྲོ་ས་དང་འཚོ་སྡོད་བྱེད་སའི་གནས་དག་ལ་ཁོང་ཚོའི་སྐད་
ཡིག་ཀྱང་དར་ཁྱབ་ག་འདྲ་བྱུང་ཡོད་མིན་ང་ཚོས་གོང་དུ་གླེང་ཟིན་
ན་ཡང་། གནམ་གཤིས་མི་འདྲ་བ་དང་གནས་བབས་མི་འདྲ་བའི་
དབང་གིས་ཨཱརྱ་མི་རིགས་ཀྱི་ཚོ་ཁག་སོ་སོའི་སྐད་ཡིག་དང་ཤ་མདོག་
སོགས་མི་འདྲ་བ་ཆགས་པ་རེད། གོམས་གཤིས་གསར་བ་དང་ཡུལ་
སྲོལ་གྱི་དབང་གིས་ཚོ་ཁག་རེ་རེར་རང་རང་གི་འཚོ་བའི་ཐད་ན་
འགྱུར་བ་རེ་སོང་ཡོད་པ་རེད། སྐབས་དེ་དུས། ཁོང་ཚོར་རྒྱལ་ཁབ་
དང་རྒྱལ་ཁབ་བརྒྱུད་ནས་འགྲིམ་འགྲུལ་བྱེད་རྒྱུ་དེ་ཅུང་ཁག་པོ་ཡོད་
སྟབས། ཕན་ཚུན་བར་ལ་གཉེན་འཕྲད་བྱེད་པའི་སྐལ་བ་མེད་ལ།
ཁག་སུ་ཡིན་རུང་ཚོ་ཁག་གཞན་པའི་བར་ལ་འབྲེལ་བ་ཟིན་ཡོད་
པ་མ་རེད། གལ་ཏེ་རྒྱལ་ཁབ་གཅིག་གི་མི་དམངས་ཀྱིས་བྱ་བཞག་
གསར་བ་རེ་ཤེས་རྟོགས་བྱུང་ཡོད་པའི་དབང་དུ་བཏང་རུང་། དེ་དག་
གིས་རྒྱལ་ཁབ་གཞན་པའི་མི་དམངས་ལ་བཤད་ཐུབ་ཀྱིན་ཡོད་ཚོད་མ་རེད། 
དེའི་ཕྱིར་མུ་མཐུད་དུ་འགྱུར་ནས་མི་རབས་དུ་མ་སོང་བའི་
རྗེས་སུ། ཨཱརྱ་པ་དག་རིགས་མང་བོའི་ནང་ལ་གྱེས་པ་རེད། ཕར་ཆེར་
དེ་དག་གིས་རང་ཉིད་རིགས་ཀྱི་ཁྱིམ་རྒྱུད་ཆེན་པོ་ཞིག་ལ་གཏོགས་པ་
གཏིང་བརྗེད་བྱས་ཚར་བ་དང་དེ་དག་གི་སྐད་ཁུངས་གཅིག་ཡིན་རུང་
ཕན་ཚུན་མི་མཚུངས་པ་ཆེན་པོ་ཡོད་པའི་སྐད་ཡིག་མང་བོར་གྱུར་
ཚར་བ་རེད།
ཁོང་ཚོས་འདྲ་མཚུངས་དང་སྤྱི་མཐུན་གྱི་ཐ་སྙད་མང་བོ་ཞིག་ཧ
ཅང་ཁ་ཁ་སོ་སོ་ཡིན་པའི་ལྟ་ཚུལ་བཟུང་ཡོད་ན་ཡང་། ལོ་ངོ་སྟོང་ཕྲག་
དུ་མའི་རྗེས་ཀྱི་དེང་གི་དུས་ལ། ང་ཚོས་ཁ་ཁ་སོ་སོ་ཡིན་པའི་སྐད་ཡིག་
ང་ཚོས་དེ་དག་ལས་སྤྱི་མཐུན་གྱི་ཐ་སྙད་མང་བོ་རྙེད་ཐུབ་པ་དང་།
གནའ་སྔ་མོའི་དུས་ལ་སྐད་ཡིག་དེ་དག་ཚང་མ་སྐད་ཡིག་གཅིག་ཡིན་
པའི་ངེས་པ་རྙེད་ཀྱིན་ཡོད། ཁྱེད་ཀྱིས་ཤེས་གསལ་ལྟར་དབྱིན་ཡིག་
དང་ཧྥ་རན་སིའི་སྐད་ཡིག་གི་ནང་ན་སྤྱི་མཐུན་ཐ་སྙད་ཀྱི་རིགས་མང་
བོ་ཡོད་པ་རེད། ང་ཚོས་ཆེས་རྒྱུན་སྤྱོད་སྤྱིར་བཏང་གི་ཐ་སྙད་ཨ་ཕ་
(father)དང་ཨ་མ་(mother)ལྟ་བུ་གཉིས་དཔེར་བརྗོད་དུ་བཀོད་པ་
ཡིན་ན། ཁྱོད་ཀྱིས་ཤེས་གསལ་ལྟར་རྒྱ་གར་ཧིན་དྷིའི་སྐད་དང་ལེགས་
སྦྱར་སྐད་གཉིས་ཀྱི་ནང་ནས་ཐ་སྙད་འདི་ལ་པཱ་ཏཱ་(ཁིm)དང་མཱ་ཏཱ་(HII)
ཟེར་བ་དང་། ལཱ་ཏེན་སྐད་དུ་ཁོང་ཚོས་ཕཱ་ཋིར་་pater'དང་མཱ་ཋིར་
‘mater'ཟེར་བ་ནང་བཞིན། གྷི་རིག་སྐད་ཀྱིས་ཕཱ་ཋིར་pater'དང་མེ་
ཥཱིར་meter་ཟེར་ལ། ད་དུང་ལྗར་མན་སྐད་ཀྱིས་ཧྥ་ཏར་vater་དང་
མཱོའོ་ཏར་mutter’ཞེས་འབོད་པ་ལྟར། ཧྥ་རན་སིའི་སྐད་དུ་ཡང་པེཀ་
‘pere’'དང་མེག་‘mere’ཞེས་འབོད་ཀྱིན་ཡོད་པ་ནང་བཞིན་སྐད་
ཡིག་གཞན་མང་བོའི་ནང་དུ་ཡང་ཕྱོགས་མཚུངས་ལྟ་བུ་ཆགས་ཀྱིན་
འདུག
དེ་དག་ཧ་ཅང་འདྲ་བའི་སྣང་ཚུལ་ཞིག་མཐོང་གིན་མི་འདུག་
གམ། དེ་དག་ལ་ཕ་མ་མིང་སྲིང་ལྟ་བུའི་ཁྱིམ་རྒྱུད་ཀྱི་འདྲ་ཆ་ཞིག་ཡོད་
པ་རེད། ཐ་སྙད་མང་བོ་ཞིག་སྐད་ཡིག་གཞན་པ་གཅིག་ལས་གཡར་
ཡོང་བ་རེད། དེང་གི་དུས་སུ། རྒྱ་གར་ཧིན་དྷིའི་སྐད་ཡིག་ཁྲོད་དབྱིན་
སྐད་ཀྱི་གཡར་ཚིག་མང་བོ་ཡོད་པ་ནང་བཞིན། དབྱིན་སྐད་ཀྱི་ཁྲོད་དུ་
ཧིན་སྐད་ལས་གཡར་བ་ཡང་ཁ་ཤས་ཡོད་པ་རེད། འོན་ཀྱང་ཨ་ཕ་དང་
ཨ་མ་ལྟ་བུ་གཡར་བ་མ་རེད། དེ་ལ་ཐ་སྙད་གསར་བཟོ་བྱེད་ས་ཡོད་པ་
མ་རེད། མིས་ཕན་ཚུན་ལ་སྐད་ཆའི་མགོ་རྩོམ་པ་ན་ཐོག་མར་ཨ་ཕ་
དང་ཨ་མ་ཟེར་ནས་འབོད་དགོས་པ་སྨོས་མེད་ཡིན་པས། ཐ་སྙད་དེ་སྔ་
མོ་ནས་གྲུབ་ཟིན་པ་རེད། དེ་འདྲ་ཡིན་ཙང་། ང་ཚོས་ཐ་སྙད་འདི་དག་
གཡར་ཚིག་མ་རེད་ཅེས་བཤད་ཐུབ་ཀྱིན་ཡོད། དེ་དག་ཡང་གནའ་
བོའི་མེས་པོ་གཅིག་གམ་ཡང་ན་ཁྱིམ་རྒྱུད་གཅིག་ལས་མར་བྱུང་བར་
ངེས་ལ། འདི་ལ་བསྟེན་ནས་ང་ཚོས་ཤེས་རྟོགས་ཐུབ་པ་ནི་མི་དམངས་
དེ་དག་ད་ལྟ་རྒྱལ་ཁབ་འདྲ་མིན་གྱི་ནང་ཁ་འཐོར་གྱི་ངང་དུ་གནས་
ཡོད་པ་དང་། སྐད་ཡིག་ཀྱང་འདྲ་མིན་སྣ་ཚོགས་བེད་སྤྱོད་བྱེད་ཀྱིན་
ཡོད། འོན་ཀྱང་སྐད་ཡིག་དེ་དག་ཚང་མ་གནའ་སྔ་མོའི་དུས་སུ་ཁྱིམ་
རྒྱུད་ཆེན་མོ་གཅིག་གི་སྐད་ཁུངས་སུ་གཏོགས་ཀྱིན་ཡོད།
ཁྱོད་ཀྱིས་མ་འོངས་པར་སྐད་ཡིག་ཞིབ་འཇུག་གི་བྱ་བ་འདི་ཅི་
འདྲའི་སྤྲོ་སྣང་ལྡན་པ་ཞིག་དང་དེས་ང་ཚོ་ལ་ཤེས་བྱ་ཅི་ཞིག་འཆད་
ཀྱིན་ཡོད་པ་ཚང་མ་ཤེས་རྟོགས་ཐུབ་ཀྱི་རེད། གལ་ཏེ་ཁྱོད་ཀྱིས་སྐད་
ཡིག་གསུམ་མམ་བཞི་ཙམ་ཤེས་པ་ཡིན་ན། དེ་ནས་སྐད་ཡིག་གཞན་
མང་བོ་སློབ་རྒྱུ་དེ་ཡང་ཧ་ཅང་ཁག་པོ་ཞིག་རེད་མི་འདུག
ང་ཚོ་མང་ཕྱོགས་ད་ལྟ་རྒྱལ་ཁབ་སོ་སོའི་ནང་ལ་གནས་ཡོད་པ་
དང་ཕན་ཚུན་ལ་ཁ་ཐག་ཧ་ཅང་རིང་བོ་ཆགས་ཡོད་ན་ཡང་། མདོ་
དོན་ཚང་མ་་གནའ་སྔ་མོའི་དུས་སུ་མི་རྒྱུད་གཅིག་ལས་མཆེད་པའི་
སྣང་ཚུལ་ཞིག་ཁྱོད་ཀྱི་རྒྱུད་ལ་སྐྱེ་ངེས་རེད། དེ་བཞིན་ང་ཚོ་ལ་འགྱུར་
བ་ཆེན་པོ་ཞིག་སོང་ཡོད་དེ། ང་ཚོ་མང་བོ་ཞིག་གིས་འབྲེལ་ལམ་རྙིང་
བའི་རིགས་ད་ལྟ་ཡོངས་སུ་གཏན་བརྗེད་བྱས་ཚར་ཡོད་པ་རེད། རྒྱལ་
ཁབ་གང་ཞིག་གི་མི་དམངས་ཡིན་ན།ཁོང་ཚོ་ནི་ཡག་ཤོས་དང་གཙང་
ཤོས་ཡིན་པ་མ་ཚད། གཞན་ནི་ཁོང་ཚོ་ལྟ་བུ་ཞིག་མ་ཡིན་པའི་ལྟ་
ཚུལ་དེ་རྒྱུན་དུ་ཡོད། དབྱིན་ཇི་མི་ལ་མཚོན་ན། ཁོང་ཚོ་དང་ཁོང་ཚོའི་
རྒྱལ་ཁབ་ནི་ཆེས་བཟང་ཤོས་ཡིན་པའི་ལྟ་ཚུལ་ཡོད་པ་ནང་བཞིན།
ཧྥ་རན་སིའི་མི་དག་གིས་ཡང་ཧྥ་རན་སི་ནི་ཆེས་སྙིང་སྟོབས་དང་གཟི
བརྗིད་ལྡན་པའི་རྒྱལ་ཁབ་ཡིན། འཇིག་རྟེན་འདིའི་ཡོད་ཚད་ཀྱིས་ཧྥ་
རན་སིའི་སྐད་བཤད་ཀྱིན་ཡོད་ཟེར་བ་དང་། ཡང་ལྗར་མན་དང་དབྱི་
ཊ་ལིའི་མི་དག་གིས་ཁོང་ཚོའི་རྒྱལ་ཁབ་ལ་རྫོགས་མཐའ་མེད་པའི་ལྟ་
ཚུལ་འཛིན་གྱིན་ཡོད་པ་ནང་བཞིན། རྒྱ་གར་བ་མང་བོས་རྒྱ་གར་ནི་
ཕྱོགས་མང་བོ་ནས་འཛམ་གླིང་འདིའི་ནང་ཆེས་རླབས་ཆེ་བའི་རྒྱལ་
ཁབ་གཅིག་པུ་ཡིན་པའི་ལྟ་ཚུལ་འཛིན་གྱིན་ཡོད། འདི་ཚང་མ་རང་
མཐོང་གི་ལྟ་བ་ཁོ་ན་རེད། མི་ཚང་མས་རང་ཉིད་དང་རང་གི་རྒྱལ་ཁབ་
ཀྱི་ལེགས་ཆ་ལ་བསམ་བློ་གཏོང་བར་དགའ་བོ་ཡོད་པ་རེད། ཡིན་ན་
ཡང་དོན་དངོས་སུ། མི་སུ་ཡིན་རུང་བཟང་ངན་གཉིས་འཛོམས་ཤིག་
ལས། བཟང་སྣ་གཅིག་ཀྱང་མེད་པའམ་ཡང་ན་ངན་ཏིལ་འབྲུ་ཙམ་
ཡང་མེད་པའི་མི་ཞིག་སྲིད་ན་རྙེད་དཀོན་པ་རེད། དེ་བཞིན་དུ་བཟང་
ཆ་དང་ངན་ཆ་མེད་པའི་རྒྱལ་ཁབ་ཅིག་ཀྱང་ཁྱོན་ནས་ཡོད་པ་མ་
རེད། ང་ཚོས་ངེས་པར་དུ་རང་ཉིད་ཀྱིས་མཐོང་བའི་བཟང་ཆ་དག་ཚུར་
བླངས་ཏེ། འབྱུང་འགྱུར་གྱི་ངན་སྤྱོད་དག་མེད་པར་གཏོང་རྒྱུ་ནི་གལ་
ཆེན་ནང་གི་དོན་ཆེན་རེད་བསམ་གྱིན་འདུག
ང་ཚོ་རང་གི་རྒྱལ་ཁབ་རྒྱ་གར་ལ་འཁྲེང་ཞེན་ཧ་ཅང་ཆེ་བ་བཤད་
མ་དགོས་པ་རེད། ཡིན་ཡང་མི་འདོད་བཞིན་དུ། དེང་གི་དུས་སུ་རྒྱལ་
ཁབ་འདི་སྡུག་བསྔལ་གྱི་འོབས་སུ་ཚུད་ནས་ང་ཚོའི་འབངས་མི་མང་
ཆེ་བ་ཧ་ཅང་དབུལ་ཕོངས་ཀྱི་འཚོ་བས་མནར་ཏེ་ཡ་ང་བའི་གནས་
སུ་ལྷུང་ཡོད་པས། ཁོང་ཚོར་རང་གི་འཚོ་གནས་དེ་ལ་སྤྲོ་བ་མེད་པ་
ཆགས་ཡོད་པ་རེད། དེ་འདྲ་ཡིན་ཙང་། ང་ཚོས་ཡིན་གཅིག་མིན་
གཉིས་ཁོང་ཚོ་ལ་བདེ་སྐྱིད་ལྡན་པའི་འཚོ་བ་ཞིག་བསྐྲུན་པའི་ཐབས་
ཤེས་འཚོལ་དགོས་པ་རེད། དེ་མིན་ང་ཚོས་རང་གི་ལངས་ཕྱོགས་དང་
ལུགས་སྲོལ་གྱི་ཁྲོད་ནས་ལེགས་པའི་ཆ་དག་བདག་སྐྱོང་ནན་ཏན་
བྱེད་པའི་སྟ་གོན་འཛོམས་དགོས་པ་མ་ཚད། མི་ལེགས་པའི་ཆ་དེ་དག་
ང་ཚོ་དང་འགྲོག་ས་ཡེ་ནས་མེད་པར་རྒྱང་ཕུད་གཏོང་དགོས། གལ་ཏེ་
ང་ཚོས་རང་གི་རྒྱལ་ཁབ་ནང་ལེགས་པའི་ཆ་རྐང་གཅིག་མཐོང་ཐུབ་
པ་ཡིན་ན། དེ་ངེས་པར་དུ་མྱུར་སྐྱོབ་བྱེད་དགོས་ཀྱི་འདུག
ང་ཚོ་རྒྱ་གར་བ་དག་རྒྱ་གར་གྱི་ནང་དུ་གནས་སྡོད་མ་བྱས་ཚད་
མེད་ཡིན་པ་ནང་བཞིན། ང་ཚོས་བྱ་བ་ཡང་རྒྱ་གར་རྒྱལ་ཁབ་ཀྱི་ཆེད་
དུ་བསྒྲུབ་དགོས་ཀྱི་འདུག ཡིན་ན་ཡང་ང་ཚོས་འཛམ་གླིང་གི་ཕྱོགས་
སོ་སོའི་རྒྱལ་ཁབ་ནང་ཡོད་པའི་མི་ཚང་མ་ཁྱིམ་རྒྱུད་ཆེན་པོ་གཅིག་
ལས་ཆད་པའི་ཕ་མ་མིང་སྲིང་ཡིན་པའི་ལྟ་ཚུལ་དེ་བརྗེད་རུང་གི་མ་
རེད། ང་ཚོས་འཛམ་གླིང་གི་མི་ཡོད་དོ་ཅོག་ལ་འདོད་བློ་ཁེངས་པའི་
བདེ་སྐྱིད་ཅིག་བསྐྲུན་ཐུབ་པ་ཡིན་ན། དེ་ནི་རླབས་ཆེན་བྱ་བཞག་གི་
རིགས་ཡིན་པས། ང་ཚོས་ངེས་པར་དུ་འཛམ་གླིང་ཡོངས་ལ་བདེ་སྐྱིད་
ཀྱི་འཚོ་གཞིས་ཤིག་བསྐྲུན་པར་འབད་པ་ལྷོད་མེད་གནང་དགོས།

ཅི་ཞིག་ལ་དཔལ་ཡོན་ཟེར།

དེ་རིང་ངས་ཁྱོད་ལ་གནའ་སྔ་མོའི་དཔལ་ཡོན་སྐོར་ནས་ཅུང་
ཙམ་གླེང་བར་བྱ། ཐོག་མར་ངས་འདི་མ་གླེང་སྔོན་དུ། ང་ཚོས་ངེས་
པར་དུ་དཔལ་ཡོན་ཞེས་པའི་དོན་གང་ཡིན་གྱི་གོ་རྟོགས་ཤིག་རྙེད་
པར་བྱ་དགོས། ཚིག་མཛོད་ནང་དུ་འདི་ལྟར་བསྟན་ཡོད། དཔལ་ཡོན་
ཟེར་བ་ནི་ཀུན་སྤྱོད་ཇེ་ལེགས་སུ་བཏང་བའི་དོན་ཅན། ཀླ་ཀློ་ཡི་སྤྱོད་
པ་ལྟ་བུའི་ངན་སྤྱོད་དག་བཟང་པོ་སྤྱོད་པས་མེད་པར་བཏང་བ་དང་
གསོ་སྦྱོང་བྱས་པ་དེ་ལ་ཟེར་ཞེས་བཤད་ཡོད་པ་དང་། དམིགས་བསལ་
སྒོས་སྤྱི་ཚོགས་སམ་ཡང་ན་མི་སྡེའི་དཔུང་ཁག་ཞིག་དང་བསྟུན་ནས་
དེ་ལྟར་བརྗོད་ཀྱིན་ཡོད། མིའི་རིགས་དུད་འགྲོའི་སྤྱོད་ཚུལ་འཛིན་པའི་
དུས་ལས་ཅུང་གོང་འཕེལ་ལྟ་བུ་སོང་ཡོད་པའི་སྐབས་དེ་ཙམ་ལ་ཀླ་
ཀློ་ཟེར་བའི་མི་རིགས་ཀྱི་གནས་བབས་དེ་ཐོན་པ་རེད། ཡིན་ན་ཡང་
དཔལ་ཡོན་ཞེས་པ་ནི་དེ་ཡི་ལྡོག་ཕྱོགས་ཀྱི་གནས་བབས་ཤིག་རེད།
དེ་ནི་ཀླ་ཀློ་ཡི་སྤྱོད་ཚུལ་གྱི་སྟེང་ནས་མགོ་བརྩམས་ཏེ་མཐར་དེ་དང་
རིང་དུ་གྱེས་པའི་དཔལ་ཡོན་གཉིས་འཛོམས་ཀྱི་ང་ཚོ་ལྟ་བུའི་བར་དུ་
ང་ཚོས་གསལ་བོ་མཐོང་ཐུབ་ཀྱིན་ཡོད།
དེས་ན་ང་ཚོས་མི་ཞིག་གམ་སྤྱི་ཚོགས་ཤིག་གི་ངོ་བོ་དེ་ཀླ་ཀློ་
གཏུམ་པོའི་སྤྱོད་པ་ཅན་ཡིན་ནམ་ཡང་ན་དཔལ་ཡོན་གཉིས་འཛོམས་
ཅན་ཞིག་ཡིན་པ་ཇི་ལྟར་དགར་དགོས་པ་རེད། ཡོ་རོབ་གླིང་གི་མི་
མང་ཕྱོགས་ཀྱིས་ཁོང་ཚོ་ནི་ཤེས་དཔལ་གཉིས་ལྡན་གྱི་མི་ཡིན་པ་དང་།
ཡ་གླིང་གི་མི་ནི་ཆེས་ཀླ་ཀློའི་ལྟ་སྤྱོད་ཅན་གྱི་མི་ཡིན་པར་འདོད་ཀྱིན་
ཡོད། དེའི་རྒྱུ་མཚན་གཙོ་བོ་ཨོ་གླིང་གི་མི་དག་གིས་ཡ་གླིང་དང་ཧྥེ་
གླིང་གི་མི་ལས་གོས་མང་བོ་གྱོན་གྱིན་ཡོད་པས་ཨེ་རེད། འོན་ཀྱང་
གྱོན་པ་ནི་གནམ་གཤིས་ལ་རག་ལས་པས། གནམ་གཤིས་གྲང་ས་
ནས་མི་དག་གིས་གནམ་གཤིས་དྲོ་ས་དང་བསྡུར་ན་གོས་མང་བོ་གྱོན་
གྱིན་ཡོད། གལ་ཏེ་དེ་མིན་ན། མདའ་བོའུ་ལག་ཆ་ཡོད་པའི་མི་དེ་ཚོ་
མདའ་བོའུ་ལག་མེད་པའི་མི་དག་དང་བསྡུར་ན་སྟོབས་ཤུགས་ཆེ་བ་
ཡོད་པས། དེ་དག་གཞན་ལས་ཤེས་འཇོན་གཉིས་ལྡན་ཡིན་སོང་བ་ཨེ་
རེད།ཤེས་འཇོན་ཡོད་མེད་ཀྱི་མི་སུ་ཡིན་རུང་། ཁོ་ནུས་མེད་ཅིག་རེད།
ཁོ་ལ་དམར་འཛིང་བྱེད་པའི་སྤོབས་པ་ཡོད་པ་མ་རེད་ཟེར་ནས་བཤད་
རྒྱུ་དེ་ཧ་ཅང་ཁག་པོ་རེད། ཁ་ཚོད་སུས་ཀྱང་གཅོད་མི་ཐུབ།
ཁྱོད་ཀྱིས་ཤེས་གསལ་ལྟར། ལོ་དུ་མའི་ཡར་སྔོན་དེར་འཁྲིག་པ་
ཆེན་པོ་ཞིག་བརྒྱབས་པ་རེད། འཛམ་གླིང་གི་རྒྱལ་ཁབ་མང་ཆེ་བ་
ཞིག་དེའི་ནང་ལ་ཞུགས་ནས། རྒྱལ་ཁབ་སོ་སོས་རང་རང་གི་ངོ་ཡ་གསོད་
ཅི་ཐུབ་གང་ཐུབ་བལྟས་ཡོད་པ་རེད། དབྱིན་ཇི་བ་ཚོས་རང་གི་
ནུས་པ་མཐའ་དག་ལྗར་མན་པ་གསོད་པའི་ཕྱིར་དུ་བཏང་ཡོད་པ་ནང་
བཞིན། ལྗར་མན་དག་གིས་ཀྱང་དབྱིན་ཇི་བ་དག་གསོད་ཅི་ཐུབ་གང་
ཐུབ་བྱས་པ་རེད། མི་ས་ཡ་དུ་མ་འཁྲུག་ཆེན་འདིའི་ནས་རྐྱེན་ལམ་ལ་
དད་ཡོད་པ་དང་། མི་སྟོང་ཕྲག་མང་བོ་རྨས་སྐྱོན་ཅན་དུ་བཏང་སྟེ། ལ་
ལར་མིག་ཡ་གཅིག་ལས་མེད་པ་དང་། ལ་ལར་གཉིས་ཀ་མེད་པའི་
ལོང་ཞར་སོགས་ཡོད། ད་དུང་གང་མང་ཞིག་རྐང་བ་དང་ལག་པ་མེད་
ས་སོགས་མང་བོ་རིག་རྒྱུ་ཡོད། དེ་མིན་ཁྱོད་ཀྱིས་ཀྱང་ཧྥ་རན་སུ་ཡུལ་
དང་གཞན་དག་གི་འཚེ་རྨས་ཀྱི་དམག་འཁྲུག (Mutipesode la
guerre)མང་བོ་མཐོང་ཡོད་ངེས།ཧྥ་རན་སུའི་རྒྱལ་ས་ཕཱ་རེ་སི་(Paris)
ཡི་ས་འོག་མེ་འཁོར་ནང་ན་དམག་འཁྲུག་སྐབས་རྨས་སྐྱོན་ཕོག་པའི་
དབང་བོ་སྐྱོན་ཅན་རྣམས་ལ་་དམིགས་བསལ་གྱི་འདུག་སྟེགས་བྱིན
ཡོད་པ་དེ་རེད།
དེ་ན་ཁྱོད་ཀྱིས་འདི་འདྲའི་གསོད་གཏུབ་བྱེད་པ་ནི་མི་ལ་མཚོན་
ན་ཤེས་དཔལ་འཛོམས་པ་དང་བློ་རིག་ལྡན་པའི་རྟགས་ཤིག་རེད་
བསམ་སྲིད་མེད་དམ། གལ་ཏེ་མི་གཉིས་ཀྱིས་སྲང་ལམ་ཞིག་ནས་རྡུང་
རེས་བརྒྱབ་པ་ཡིན་ན། ཉེན་རྟོག་པ་དེ་གཉིས་ཀྱི་བར་ལ་བུད་ནས་ཁ་
ཁར་བཏང་བའི་དུས་སུ། མི་ཚང་མས་དེ་གཉིས་ལ་གླེན་རྟགས་ཆེན་པོ་
འདུག་བསམ་གྱི་རེད། དེ་ན་དེ་ལས་ཀྱང་བླུན་རྨོངས་དང་གླེན་རྟགས་ཚ་བའི
་བྱ་སྤྱོད་སྤེལ་བ་ནི། རྒྱལ་ཁབ་ཆེན་པོ་དག་གིས་ཕན་ཚུན་དགྲ་
རུ་བཟུང་ནས་མི་སྟོང་ཕྲག་དང་ས་ཡ་མང་བོ་དམར་གསོད་བཏང་བ་
དེ་རེད་འདུག དེ་ནི་ནགས་ཚལ་གྱི་ཁྲོད་ན་འཛིང་བཞིན་པའི་ཀླ་ཀློ་
གཉིས་ཀྱི་སྤྱོད་པ་དང་གཉིས་སུ་མེད། གལ་ཏེ་ཀླ་ཀློ་དེ་དག་ལ་དམུ་རྒོད་
ཟེར་ནས་འབོད་པ་ཡིན་ན། ང་ཚོའི་མིག་མདུན་ན་དམུ་རྒོད་ཀྱི་སྤྱོད
པ་དང་ཀུན་ནས་མཚུངས་བའི་རྒྱལ་ཁབ་ག་ཚོད་ཡོད་སྲིད།
གལ་སྲིད་ཁྱོད་ཀྱིས་གོང་གོ་དྲི་བ་དེ་ལ་ཁ་ཕྱོགས་འདིའི་ནང་ནས་
བལྟས་པ་ཡིན་ན། ཁྱོད་ཀྱིས་འཁྲུག་ཆེན་དེའི་ནང་དམར་འཛིང་དང་
མི་གསོད་ཁྲག་སྦྱོར་བྱེད་མཁན་གྱི་རྒྱལ་ཁབ། དབྱིན་ཇི། ལྗར་མན།
ཧྥ་རན་སི། དབྱི་ཏ་ལི་སོགས་གཞན་རྒྱལ་ཁབ་མང་བོ་ཞིག་རྩ་བ་ཉིད་
ནས་ཤེས་དཔལ་འཛོམས་པའི་རྒྱལ་ཁབ་མ་རེད་ཟེར་ངེས། ཡིན་ན་
ཡང་། རྒྱལ་ཁབ་དེ་ཚོའི་ནང་ན་ད་དུང་ཡང་དཔལ་ཡོན་འཛོམས་པའི་
མི་དང་བྱ་དངོས་མང་བོ་མང་བོ་ཡོད་པ་ཁྱོད་ཀྱིས་ཤེས་གསལ་ལྟར་
རེད།
གལ་ཏེ་ཁྱོད་ཀྱིས་དཔལ་ཡོན་གི་དཔལ་ཡོན་འཛོམས་པ་ཞེས་པ་
དེ་རྟོགས་ལས་སླ་བོ་ཞིག་མ་རེད་ཟེར་བ་ཡིན་ན། དེ་ནི་དག་དག་ཁྱོད་
རང་འགྲིག་བསྡད་ཡོད་པ་རེད། དེ་ནི་ཆེས་རྟོགས་དཀའ་བའི་དྲི་བ་
ཞིག་རེད་འདུག ཁང་བརྩེགས་ཡག་པོ། རི་མོ་ཡག་པོ། དཔེ་དེབ་
ཡག་པོ་སོགས་མཛེས་སྡུག་ལྡན་པའི་བྱ་དངོས་ཡོད་ཚད་དཔར་ཡོན་
དར་བའི་བརྡ་རྟགས་ཤིག་ཏན་ཏན་ཡིན་ན་ཡང་། དཔལ་ཡོན་དར་
བའི་རྟགས་མཚན་གཙོ་བོ་ཞིག་ནི། རང་འདོད་དང་བྲལ་བའི་མི་བཟང་
བོ་ཞིག་བཅའ་རྒྱུ་དང་། སྤྱི་ཕན་གྱི་བསམ་བློའི་སྟེང་ནས་གཞན་དང་
མཉམ་སྒྲུབ་བྱ་རྒྱུ་སོགས་ཡིན། ད་དུང་ཁེར་རྐྱང་དུ་ལས་ལ་བཞུགས་
པ་ལས། གཞན་དང་མཉམ་སྒྲུབ་བྱེད་པ་ནི་ཧ་ཅང་བཟང་བ་མ་ཟད།
མཉམ་སྒྲུབ་བྱས་ནས་སྤྱི་ཕན་སྒྲུབ་པ་ནི་དེ་ལས་ཅང་ཕུན་སུམ་ཚོགས་
པའོ།།

རུས་སྡེ་༼རུས་རྒྱུད་ཚོ་བ༽གྲུབ་ཚུལ།

མིའི་རིགས་ཐོག་མར་ས་སྒང་འདིའི་སྟེང་ཐོན་དུས། ཁོང་ཚོ་དུད་
འགྲོའི་རིགས་དང་ཧ་ཅང་འདྲ་བའི་ཚུལ་དག་ངས་འཕྲིན་ཡིག་སྔོན་
མ་དེ་ཚོའི་ནང་དུ་གླེང་ཟིན་པ་ལྟར་ཡིན་ལ། ཡུན་གྱིས་ལོ་ངོ་སྟོང་ཕྲག་
འགའ་འགོར་བའི་ལོ་ཟླའི་འཁོར་བསྐྱོད་དེའི་རིང་ལ། ཁོ་ཚོས་གང་ལ་
གང་འཚམས་འཕེལ་རྒྱས་ཀྱི་ལམ་ཁ་བརྒྱུད་དེ་སྔར་ལས་ཇེ་ལེགས་
སུ་སོང་ཡོད་པ་རེད། དང་ཐོག་མིས་ཀྱང་ཡང་ད་ལྟ་ང་ཚོར་མཐོང་རྒྱུ་
ཡོད་པའི་གཅན་གཟན་གཏུམ་པོ་དེ་དག་ནང་བཞིན་རང་རང་གི་ས་
ནས་རྔོན་པའི་ལས་བྱས་ཏེ་རང་ཁ་གསོ་དགོས་པ་རེད། དེའི་རྗེས་སུ་
ཁོ་ཚོས་མི་གཞན་དང་མཉམ་དུ་རུ་དཔུང་བསྒྲིགས་ནས་འགྲོ་བའི་
བདེ་འཇགས་དང་སྤྱང་གྲུང་གི་བྱ་ཐབས་ཤིག་རྙེད་པ་རེད། གལ་ཏེ་མི་
མང་བོ་མཉམ་འཛོམས་བྱས་པ་ཡིན་ན། ཁོང་ཚོའི་སྟོབས་ཤུགས་ཆེ་རུ་
སོང་ནས་གཅན་གཟན་གཏུམ་པོ་དག་གི་འཇིགས་པ་ལས་རང་རང་
སྲུང་སྐྱོབ་ཐུབ་པ་མ་ཚད་མི་སྡེ་གཞན་གྱི་འཇིགས་པ་ལས་ཀྱང་སྲུང་
སྐྱོབ་བྱ་ཐུབ། ཐ་ན་དུད་འགྲོའི་རིགས་ཀྱིས་ཀྱང་རང་ཉིད་སྲོང་སྐྱོབ་བྱེད་པའི་
ཆེད་དུ་རུ་དཔུང་བསྒྲིགས་པ་ཡོད་དེ། ལུག ར་མ། ཤ་བ་
དང་ཡང་ན་གླང་བོ་ཆེ་སོགས་ཀྱིས་ཀྱང་རུ་དཔུང་བསྒྲིགས་ནས་རང་
རང་སྲུང་སྐྱོབ་བྱས། ཁྱུ་གང་བོ་གཉིད་དུ་ཉལ་དགོས་པའི་དུས་སུ། དེ་
ཚོའི་ནང་གི་འགའ་རེ་ཡར་ལངས་ཏེ་ཁོ་ཚོའི་བདེ་འཇགས་ལ་ལྟ་རྟོག་
བྱེད་དགོས། དེ་བཞིན་ཁྱོད་ཀྱིས་༼ རི་སྤྱང་ཁྱུ་གཅིག་༽ཟེར་བའི་
བརྩམས་སྒྲུང་དེ་ཏན་ཏན་ཀློག་མྱོང་ཡོད་པ་རེད། ཨུ་རུ་སུ་རྒྱལ་ཁབ་
ཀྱི་དགུན་ཁའི་ནམ་ཟླའི་ཁྲོད་དུ། རི་སྤྱང་མང་བོ་ཁྱུ་བྱས་ནས་ཡོད་
པ་དང་ཁོང་ཚོ་ལྟོགས་སྐོམ་མྱོང་བའི་དུས་སུ། མི་ལ་ཡང་འཇབ་རྒོལ་
བྱེད་ཀྱིན་ཡོད་ལ། མཚམས་ལན་རེར་རི་སྤྱང་གཅིག་གིས་མི་གཅིག་
ལ་འཇབ་རྒོལ་བྱས་པའི་གཏམ་རྒྱུད་བཤད་རྒྱུ་ཡོད་སྲིད་ཀྱང་ཁྱུ་གཅིག་
འཛོམས་པ་ན་མིའི་ཚོ་ཁག་གཅིག་ལ་འཇབ་རྒོལ་གཏོང་བའི་སྙིང་
སྟོབས་དེ་བས་རྒྱས་ཀྱིན་ཡོད། མི་དེ་ཚོར་རང་གི་ཚེ་སྲོག་ལ་ཐར་ལམ
ཞིག་དགོས་སྟབས། གནས་དེར་དུས་རྒྱུན་དུ་འཁྱག་ཤུད་འདྲེད་རྟའི་
(sledge)སྟེང་གི་མི་དེ་དག་དང་རི་སྤྲང་དག་གི་བར་ལ་གཡུལ་ཐབས་
ལྟ་བུའི་འགྲན་རྩོད་ཅིག་ཡོད།
དེ་བཞིན་གནའ་བོའི་ཤེས་རིག་གི་ཁྲོད་དུ་ཆེས་ཐོག་མར་མདུན་
སྐྱོད་བྱེད་མཁན་གྱི་མི་དེ་ཚོས་མཉམ་དུ་དཔུང་བསྒྲིགས་ནས་ཚོ་ཁག་
བཟོས་པ་དེ་ལ་རུས་སྡེ་ཟེར་ནས་འབོད་སྲོལ་ཆགས་ཡོད་པ་དང་། ཁོང་
ཚོས་མཉམ་གཅིག་ཏུ་བྱ་བ་བསྒྲུབ་པའི་མགོ་བརྩམས་པ་རེད། དེ་ནི་ང་
ཚེས་མཉམ་ལས་ཟེར་ནས་འབོད་ཀྱིན་པ་དེ་ཡིན་ལ། མི་རེ་རེས་དང་
པོ་རུས་སྡེ་ལ་བསམ་བློ་གཏོང་དགོས་པ་དང་དེ་ནས་མི་རང་ཉིད་ལ་
བསམ་བློ་མི་གཏོང་རང་གཏོང་ཆགས་ཀྱིན་ཡོད་པ་རེད། གལ་ཏེ་རུས་
སྡེ་ཞིག་ཉེན་ཁའི་གནས་སུ་ལྷུང་བ་ཡིན་ན།རུས་སྡེ་སྲུང་སྐྱོབ་བྱེད་པའི་
ཆེད་དུ་མི་ཚང་མས་འཐབ་འཛིང་བྱེད་པ་དང་། གལ་ཏེ་མི་གཅིག་གིས་
རུས་སྡེ་ཡི་ཆེད་དུ་བྱ་བ་མ་བསྒྲུབས་པ་ཡིན་ན། མི་དེ་རུས་སྡེ་དེ་ལས་
ཕྱིར་འཕུད་གཏོང་གི་རེད།
གལ་ཏེ་མི་དམངས་ཀྱིས་མཉམ་དུ་བྱ་བ་བསྒྲུབ་པ་ཡིན་ན། ཁོང་
ཚེ་སྒྲིག་གཞི་གཅིག་གི་ནང་དུ་ངེས་པར་དུ་འགྲོ་དགོས་ཀྱིན་ཡོད།
གལ་ཏེ་མི་ཚང་མས་སྒྲིག་འགོད་པ་མི་གཅིག་གི་ཞེ་འདོད་ལྟར་བརྩི་
སྲུང་བྱེད་པ་ཡིན་ན། རུས་སྡེ་ཚོ་ཁག་དེ་དག་ཁ་འཐོར་རམ་རུས་སྡེ་
མང་བོར་ཁ་གྱེས་མི་སྲིད། དེ་འདྲ་ཡིན་ཙང་། དེའི་ཁྲོད་ཀྱི་མི་ཁ་ཤས་
མགོ་འདྲེན་ལྟ་བུར་ཆགས་དགོས་ཀྱི་ཡོད། ཐ་ན་དུད་འགྲོ་ཁྱུ་གཅིག་
གི་གྲས་སུ་ཡང་མགོ་གཙོ་ལྟ་བུ་ཁ་ཤས་ཡོད་པ་རེད། མིའི་རུས་སྡེ་
ལས་སྟོབས་ཤུགས་ཆེས་ཆེ་བའི་མི་ཞིག་མགོ་གཙོ་ཡི་ཚུལ་དུ་འདེམ་
གྱིན་ཡོད་དེ། དེ་ཡང་གཡུལ་འགྱེད་དྲག་པོའི་སྐབས་སུ་དཔའ་ངར་
གྱིས་རྒྱལ་ཁ་བླངས་པའི་མི་ཞིག་འདེམ་གྱིན་ཡོད།
གལ་ཏེ་རུས་སྡེ་ཚོ་ཁག་ནང་ཁུལ་ལ་འཐབ་འཛིང་བུད་པ་ཡིན་ན།
རུས་སྡེ་དེ་མྱུར་མོ་འཐོར་འགྲོ་བའི་ཉེན་ཁ་ཚ་བོ་ཡོད་པས། མགོ་གཙོ་
ཡིས་རུས་སྡེ་ནང་ཁུལ་ལ་རྩོད་རྙོག་ཡོད་མེད་ལྟ་རྟོག་བྱེད་པ་དང་དེའི་
རིགས་མི་འབྱུང་བའི་བྱེད་ཐབས་བཀོལ་གྱིན་ཡོད། རུས་སྡེ་རིགས་
རྒྱུད་གཅིག་གིས་རུས་སྡེ་གཞན་ཞིག་ལ་འཐབ་འཛིང་བྱེད་པ་ནི་
ལུགས་མཐུན་ཞིག་ཡིན་ལ། དེ་བཞིན་གཞན་ལ་འཐབ་འཛིང་བྱེད་པ་
ནི་རང་ཉིད་འཕེལ་རྒྱས་ལ་གཏོང་བའི་གནའ་བོའི་ཐབས་ལམ་གལ་
ཆེན་ཞིག་རེད།
ཆེས་ཐོག་མའི་རུས་རྒྱུད་ནི་ཁྱིམ་ཚང་ཆེན་པོ་གཅིག་ལས་གྱེས་
ནས་ཡོང་བ་ཁོ་ན་དང་། དེ་དག་ཚང་མ་ཕན་ཚུན་ལ་ཉེ་རྩ་ལག་སྡེབ་
སྡེབ་དང་རུས་རྩི་ཐུར་གཤིབ་གཤིབ་བྱས་ཡོད་ན་ཡང་། ཁྱིམ་ཚང་
གཅིག་འཕེལ་རྒྱས་ལ་སོང་གིན་སོང་གིན་རུས་རྒྱུད་ཆེན་པོ་གཅིག་གི་
ཆགས་པ་རེད།
མི་ལ་མཚོན་ན་གནའ་སྔ་མོའི་དུས་སུ་ཡུན་རིང་བོར་འཚོ་གནས་
ལ་དཀའ་ཁག་ཧ་ཅང་ཆེན་པོ་འཕྲད་ཡོད་པ་རེད། དམིགས་བསལ་
གྱིས་རུས་རྒྱུད་ཚོ་བ་མ་གྲུབ་པའི་ཡར་སྔོན་ལ་ངེས་པར་དུ་དཀའ་ཁག་
ཆེན་པོ་ཡོད་པ་རེད། ཁོང་ཚོར་སྡོད་གནས་མེད། ཡང་ན་པགས་པ་
ཙམ་ལས་གྱོན་པ་མེད། ད་དུང་དུས་རྒྱུན་དུ་འཐབ་འཛིང་གི་འཚོ་བ་ཁོ་
ནར་རོལ་ནས་བསྡད་དེ། ཐ་ན་རང་གི་ཉིན་རེའི་ཁ་ཟས་ཙམ་ཡང་རྔོན་
པའི་ལས་ལ་ཞུགས་ནས་སེམས་ཅན་གསོད་གཏུབ་བྱེད་རྒྱུ་དང་ཤིང་
ཏོག་ཕབ་རྒྱུ་ལས་ཐབས་གཞན་མེད་པ་མ་ཚད། ས་གང་དུ་སོང་རུང་
རང་ཉིད་ལ་འཚེ་བའི་དགྲ་ཡོད་པར་དོགས་ཟོན་བྱེད་བྱེད་ལ་གནས་
དགོས་པས། རང་བྱུང་ཁམས་ཡང་ཁོང་ཚོའི་དགྲ་ཡ་ནང་བཞིན། སེར་
དྲག་འཕེན་པ་དང་ཁ་བ་འབབ་པ། ས་འགུལ་ཡོང་བ་སོགས་གནོད་
པའི་རིགས་ཧ་ཅང་མང་བོས་སྡུག་ལ་སྦྱོར་གྱིན་ཡོད། ཆེས་ཉམ་ཆུང་
བྲན་གཡོག་གི་རིགས་ལ་ལ་ས་ལ་གོག་ནས་འགྲོ་བའི་ངང་ཚུལ་
སོགས། ཡོད་ཚད་ལ་སྐྲག་དགོས་པའི་འདུ་ཤེས་ཤིག་གི་སྟེང་ན་འཚོ་
བ་རོལ་གྱིན་ཡོད་པའི་རྒྱུ་མཚན་གཙོ་བོ་དེ་ཡང་ཁོང་ཚོས་ཅི་ཡང་ཧ་
མ་གོ་བའམ་དོན་མ་རྟོགས་པས་ཡིན་ཏེ། གློ་བུར་དུ་སེར་དྲག་སླེབས་
པ་དེ་ཡང་སྤྲིན་ཁྲོད་ན་བཞུགས་པའི་ལྷ་དག་གིས་ཁོ་ལ་གཟས་ནས་
འཕངས་བ་ཡིན་འདོད་པ་སོགས་ཀྱིས་ཁོ་རང་དངངས་སྐྲག་གི་བཟུང་
ཡོད། སེར་དྲག་དང་ཁ་བ།ཆར་སོགས་གཏོང་མཁན་གྱི་སྤྲིན་པའི་ནང་
གི་མི་ལ་ཞུ་བ་བྱེད་དགོས་པའི་ལྟ་ཚུལ་འཛིན་གྱིན་ཡོད། དེ་ན་ཁོས་ཇི་
ལྟར་བྱས་ན་ཞུ་བ་བྱེད་ཐུབ་པ་རེད་ཟེར་ན། ཁོ་རང་ཉིད་ཡང་ཧ་ཅང
གི་སྤྱང་གྲོང་འཛོམས་པའམ་ཤེས་རབ་དང་ལྡན་པའི་རིཊ་མ་རེད། ཁོས
་བསམ་པར་སྤྲིན་ཁྲོད་ཀྱི་ལྷ་དེ་ཡང་ཁོ་རང་ཉིད་ལྟ་བུའི་ཁ་ཟས་མཁོ་
བའི་གང་ཟག་ཅིག་ཡིན་པར་འདོད་ཀྱིན་ཡོད་ལ། དེ་འདྲ་ཡིན་ཙང་
ཁོས་ཤ་འཁྱེར་བ་དང་་སྲོག་ཆགས་གསོད་པ་སོགས་ཀྱི་ལས་བགྱི་བས།
དེ་དག་གི་འདོད་པ་ལྟར་གཏང་རག་མཆོད་འབུལ་བྱེད་པ་དང་ཡང་ན་
གནས་ག་གེ་མོ་ཞིག་ལ་ལྷའི་ཞལ་ཟས་ཀྱི་ཆེད་དུ་ཟས་སོགས་བཞག
པ་ཡིན་ན། སེར་དྲག་དང་ཆར་བའི་རྒྱུན་གཅོད་ཐུབ་པའི་ཚོད་དཔག་
གམ་ལྟ་ཚུལ་འཛིན་གྱིན་ཡོད།
ང་ཚོར་མཚོན་ན་དེ་ནི་ཧ་ཅང་གི་གླེན་རྟགས་ཚ་བའི་རྣམ་པ་
ཞིག་སྟེ། ཆར་བ་དང་ཡང་ན་སེར་དྲག་ཁ་བ་སོགས་ཇི་ལྟར་འབབ་པའི་
གནས་ལུགས་ང་ཚོས་ཤེས་བཞིན་པ་དེའོ། །སྲོག་ཆགས་གསོད་པའི་
ལས་དེ་ཡང་གོང་དང་འབྲེལ་མེད་དོན་གཞན་ཡིན་ན་ཡང་། དེ་ལྟ་
བུའི་གླེན་རྟགས་ཀྱི་བྱ་བ་ལ་རྨོངས་དད་བྱེད་མཁན་དེང་སང་ད་དུང་མི་
མང་བོ་ཡོད་དོ།།

ཆོས་ལུགས་དབུ་བརྙེས་ཚུལ་དང་ངལ་རྩོལ་གྱི་ལས་རིགས་གྲུབ་ཚུལ།

འཕྲིན་ཡིག་སྔོན་མའི་ནང་དུ། ངས་ཁྱོད་ལ་གནའ་སྔ་མོའི་མི་ནི་
ཡོད་ཚད་ལ་འཇིགས་སྐྲག་གི་ངང་ན་ཡོད་པ་དང་། ཁོང་ཚོའི་ཞེ་འདོད་
ལ་རྐྱེན་ངན་ཡོད་ཚད་ལྷ་ཡི་ཕྲག་དོག་དང་ཁོང་ཁྲོས་དབང་གིས་བྱུང་
བཅུག་པ་རེད་བསམ་གྱིན་ཡོད། ཁོ་ཚོའི་བློས་འཆར་ཚུལ་གྱི་ལྷ་དེ་འདྲ་
ནགས་ཀློང་ཆེན་པོའི་དཀྱིལ་དང་། རི་ཚོགས་ཀྱི་ཁྲོད། གཙང་བོའི་ནང་།
སྤྲིན་པའི་དབུས། ག་ས་གང་དུ་མངོན་གྱུར་ཡོད་པ་དང་། སྣང་ཡུལ་གྱི
ལྷ་དེ་ནི་སེམས་བཟང་སྤྱོད་གཙང་གི་གང་ཟག་ཅིག་མ་ཡིན་པར། ཧ་
ཅང་ཁོང་ཁྲོ་ཚ་བའི་གང་ཟག རྟག་ཏུ་ང་རྒྱལ་ཁོང་ཁྲོའི་མགོ་མ་ནོན་
པར་ཡོད་སྙམ་པས། སྐབས་དེའི་མི་དག་ལྷ་དེའི་རིགས་ཀྱི་ང་རྒྱལ་ལ་
ཞེ་སྣང་སྐྱེས་ནས། དུས་རྒྱུན་དུ་ཁོ་ཚོར་གུ་ཡངས་གནང་བར་རེ་བས་
ཟས་མཆོད་ལ་སོགས་ལྐོག་རྔན་འབུལ་བའི་ཐབས་ཤེས་དྲན་གྱིན་ཡོད།
མཚམས་ལན་རེར་རྐྱེན་ངན་ག་གེ་མོ་ས་འགུལ་དང་ཤྭ་འོད་ཆེན་མོ་
ལྟ་བུ། ཡང་ན་མི་འབོར་ཆེན་གསོད་བྱེད་ཀྱི་ནད་ཡམས་སོགས་བྱུང་
བ་ཡིན་ན། ཁོང་ཚོ་ཞེད་སྣང་ཆེན་པོ་སྐྱེས་པ་དང་དེ་ནི་ལྷ་ཚོགས་ཁྲོས་
ནས་མི་ལ་ཉེས་ཆད་བཅད་པར་འདོད་པའི་དབང་གིས། ཁོང་ཚོས་རང་
ཉིད་ཀྱི་བདེ་འཇགས་ཆེད་དུ་བུད་མེད་དང་སྐྱེས་པའི་གཏང་རག་གཏོང་
བ་དང་། ཐ་མ་རང་གི་བུ་ཕྲུག་བསད་ནས་ལྷ་ཚོགས་ལ་གསོལ་མཆོད་
ཀྱི་ཚུལ་སོགས་ཧ་ཅང་ཡ་ང་བའི་བྱ་སྤྱོད་སྤེལ་བ་དེ་ཡང་། ཁོང་ཚོ་སྐྲག
ནས་ཅི་ལས་འདི་ལས་མེད་པ་ཆགས་པ་རང་རེད་འདུག
དེ་བཞིན་ཆོས་ལུགས་ཀྱི་བྱེད་སྒོ་སྤེལ་བའི་མགོ་ངོ་མ་འདི་ནས་
བཟུང་བརྩམས་པ་རེད། སོང་ཙང་། ཆོས་ལུགས་ནི་ཐོག་མར་མིའི་
ཞེད་སྣང་གི་ཁྲོད་ནས་སླེབས་ཡོང་ཞིང་། འཇིགས་སྣང་གི་ཁྲོད་ནས་
བསྒྲུབས་པའི་བྱ་བ་དེ་ནི་མི་ལེགས་པའི་གནས་དང༌། དེའི་ཆེད་དུ་བྱ་
བ་ཞིག་སྒྲུབ་ཁུལ་བྱས་པ་རེད། སྤྱིར་ན་ཆོས་ལུགས་ཀྱིས་ང་ཚོ་ལ་ཆེས་
མཛེས་སྡུག་ལྡན་པའི་བྱ་དངོས་མང་བོ་ཞིག་གི་གནས་ལུགས་འཆད་
ཀྱིན་ཡོད་པ་ཁྱོད་ཀྱིས་ཤེས་གསལ་ལྟར་རེད། མ་འོངས་པར་ཁྱོད་
རང་འཚར་བསྐྱེད་བྱུང་བ་ན། ཁྱོད་ཀྱིས་འཛམ་གླིང་ཡོངས་ཀྱི་ཆོས་
ལུགས་མང་བོའི་སྒོར་ལྟ་ཀློག་བྱེད་པ་དང་དེ་དག་གི་མིང་གི་སྟེང་ནས་
བསྒྲུབས་པའི་ལེགས་ཉེས་ཀྱི་བྱ་བ་མཐའ་དག་ལ་ཡང་ཞིབ་འཇུག་
བྱེད་ཆོག་གི་རེད། དེ་བཞིན་ཆོས་ལུགས་བསམ་བློ་དབུ་ཇི་ལྟར་བརྙེས་
པའི་ཚུལ་ནི་འདིར་ཆེས་སྤྲོ་བ་ལྡན་པའི་དཔྱད་གཞི་ཞིག་རེད་འདོད་
ཡོད། དེ་ནས་ང་ཚོས་ཆོས་ལུགས་ཇི་ལྟར་དར་རྒྱས་བྱུང་བའི་ཚུལ་ཤེས་
རྟོགས་བྱུང་ཡོང་། འོན་ཀྱང་ཆོས་ལུགས་དར་རྒྱས་བྱུང་བའི་ལོ་རྒྱུས་
བརྒྱུད་རིམ་ཁྲོད། ང་ཚོས་ད་ལྟ་མཐོང་ཐུབ་པ་ནི། ཆོས་ལུགས་ཀྱི་མིང་
གི་སྟེང་ནས་མི་དམངས་ཀྱིས་འཐབ་འཛིང་བྱེད་པ་དང་ཕན་ཚུན་གྱི་
མགོ་ལ་རྨས་སྐྱོན་བཟོས་བའི་གནས་ཚུལ་ལ་གཞིགས་ན། མི་དམངས་
ལ་མཚོན་ན་འདིའི་རིགས་དེང་སང་ད་དུང་འཇིགས་སྐྲག་གི་གནས་
ཤིག་རེད་འདུག ཁོང་ཚོས་རང་གི་དུས་ཚོད་མང་ཤོས་སྟོང་འདང་གི་ལྷ་
རེ་འགའ་དགའ་བའི་མཆོད་འབུལ་ལམ་སྲོག་ཆགས་གཏང་རག་གི་
ལས་ལ་ཟད་ཀྱིན་ཡོད།
དེ་འདྲ་ཡིན་ཙང་། གནའ་སྔ་མོའི་མི་དག་གི་འཚོ་གནས་ལ་ཧ་
ཅང་དཀའ་ཁག་ཡོད་པ་རེད། ཁོང་ཚོས་རང་གི་ཁ་ཟས་ཉིན་རེ་ཉིན་
རེ་ཙམ་བྱས་ནས་འཚོལ་དགོས་པ་དང་། གཞན་ཡང་ལྟོགས་ཤི་ཐེབས་
པའི་མི་ཡང་ཡོད། སྐབས་དེ་དུས་ངལ་རྩོལ་མི་བྱེད་པར་བསྡད་པའི་མི་
གཅིག་ཀྱང་ཡོད་པ་མ་རེད། ད་དུང་མི་ཞིག་ལ་དུས་གཅིག་ཏུ་ཁ་ཟས་
མང་བོ་རེག་པའི་གོ་སྐབས་ཤིག་དང་ཡང་ན་ཡུན་རིང་ལ་ངལ་རྩོལ་
བྱེད་མི་དགོས་པའི་གནས་ཚུལ་སོགས་མི་སྲིད་པ་ལྟ་བུ་ཆགས་བསྡད་
ཡོད་པ་རེད།
རུས་རྒྱུད་ཚོ་ཁག་མགོ་བརྩམས་པ་ནས། མི་ལ་མཚོན་ན་འཚོ་བ་
ཅུང་སྟབས་བདེ་ཆགས་ཡོད་པ་རེད། ཚོ་ཁག་སོ་སོའི་གྲས་ཀྱི་མི་ཚང་
མས་མཉམ་ལས་བྱེད་པ་ནི་མི་གཅིག་གིས་འབད་པ་ལས་ལྡབ་འགྱུར་
གྱིས་ཟས་མང་བོ་རེག་ཐུབ་ཀྱིན་ཡོད་པ་རེད། མཉམ་ལས་བྱེད་པ་དང་
མཉམ་སྦྲེལ་གྱིས་ཕན་ཚུན་ལ་བྱ་བ་མང་བོའི་སྟེང་དུ་རོགས་རེམ་བྱེད་
པ་ནི་ང་ཚོ་ཁེར་རྐྱང་་གིས་བསྒྲབ་མི་ཐུབ་པའི་གནས་ཞིག་ཡིན་པ་
ཁྱོད་ཀྱིས་ཤེས་གསལ་རེད། མི་གཅིག་གམ་ཡང་ན་གཉིས་ཙམ་གྱིས་
ཧ་ཅང་ལྕི་བའི་དོས་དངོས་འཁྱེར་མི་ཐུབ་ན་ཡང་།མི་ཁ་ཤས་ཀྱིས་ཕན་
ཚུན་ལ་རོགས་འདེགས་བྱས་པ་ཡིན་ན། ལས་སླ་བོའི་སྒོ་ནས་འཁྱེར་
ཐུབ་ཀྱི་རེད། དེ་མིན་སྐབས་དེ་དུས་འཕེལ་རྒྱས་ཀྱི་རྣམ་པ་ཆེན་པོ་
གཅིག་བྱུང་བ་ནི་ངས་ཁྱོད་ལ་སྔོན་ནས་བཤད་ཟིན་པ་ལྟར། ཞིང་ལས་
རིག་པ་རེད། རིག་པ་དེ་ཐོག་མར་འབུ་གྲོག་མའི་ཁྲོད་ནས་དར་མགོ་
བརྩམས་པའི་གནས་ཚུལ་དེ་ཁྱོད་ལ་ཤེས་འདོད་ཀྱི་སྤྲོ་བ་ཤིན་ཏུ་ཡོད་
ངེས། ངས་བཤད་འདོད་པ་ངོ་མ་དེ། འབུ་གྲོག་མ་དེ་ཚོས་འབྲུ་རིགས་ཀྱི་
སོན་འདེབས་པ་དང་། ཐོང་བཤོལ་འདྲུད་པ། སྟོན་ཐོག་བསྡུ་བ་སོགས་
ཀྱི་ལས་ཀ་བསྒྲུབས་པ་རེད་ཟེར་བ་གཏན་ནས་མིན། དེ་ཁྱེད་ཀྱིས་ཀྱང་
ཤེས་པ་སྨྲ་མ་དགོས་པ་རེད། འོན་ཀྱང་གྲོག་མ་དེ་ཚོའི་བྱེད་སྟངས་
ལ་གོང་གི་དེ་དང་འདྲ་བའི་ཆ་འདི་འདྲ་ཡོད་དེ། གལ་ཏེ་ཁོང་ཚོས་
རང་གིས་ཁ་ཟས་ཡིན་པའི་ལྡུམ་བུ་ཞིག་གི་གསོན་ཤུགས་ཅུང་ཙམ་
རེ་མཐོང་བ་ཡིན་ན། སྨན་ལྡུམ་དེའི་མཐའ་སྐོར་གྱི་རྩི་ཤིང་གི་རིགས་
གཟབ་གཟབ་བྱས་ནས་ཕར་བཏོགས་ཏེ། སྨན་ལྡུམ་དེ་ལ་སྐྱེ་སྟོབས་ཀྱི་
ཚེ་སྲོག་སྦྱིན་ཨེ་ཐུབ་ལྟ་ཡི་ཡོད།
ཕར་ཆེར་མི་དེ་ཚོས་ཀྱང་དང་ཐོག་འབུ་གྲོག་མ་དེ་དག་ནང་ལྟར་
བྱས་ཡོད་ལས་ཆེ། དེ་དུས་ཁོང་ཚོས་གང་ཞིག་ཞིང་ལས་རིག་པ་ཡིན་
མིན་དེ་ཤེས་ཡོད་པ་མ་རེད། དེ་ཞིང་ལས་ཡིན་པ་ངོས་ཟིན་ནས་འབྲུ་
རིགས་ཀྱི་ས་བོན་འདེབས་མགོ་བརྩམས་པའི་བར་ལ་མི་ལོ་མང་བོ་
མང་བོ་འགོར་ཡོད་པ་རེད།
ཞིང་ལས་རིག་པ་ལེགས་འགྲུབ་བྱུང་བ་དེས་ཁ་ཟས་འཚོལ་རྙེད་
ཀྱི་ཐད་ལ་སྔར་ལས་སྟབས་བདེ་ཆགས་ཡོད་པ་རེད། དུས་རྟག་པར་
ཁ་ཟས་འཚོལ་སྡུད་ཀྱི་ཆེད་དུ་རྔོན་པའི་ལས་ཁོ་ནར་ཞུགས་དགོས་
མེད་ལ། དེ་ནས་བཟུང་ཁོང་ཚོར་སྔོན་དང་བསྡུར་ན་ཅུང་འཚོ་བའི་
དཀའ་ཁག་ཉུང་རུ་སོང་ཡོད་པ་རེད། དེ་མིན་སྤྲོ་སེམས་འཁོར་སའི་
འགྱུར་ལྡོག་གི་གནས་གཞན་ཞིག་ཡོད་པ་ནི། ཞིང་ལས་མ་དར་བའི་
ཡར་སྔོན་ལ། སྐྱེས་པ་ཚང་མ་རྔོན་པ་རེད། རྔོན་པའི་ལས་ཀ་འདི་སྐྱེས་
པ་ཁོ་ནས་སྒྲུབ་དགོས་པའི་ལས་དོན་ཞིག་ཆགས་ཡོད་དེ། བུད་མེད་
ཚོས་ཕར་ཆེར་བྱིས་པ་གཉོར་སྐྱོང་དང་ཤིང་ཏོག་གི་རིགས་བསྡུ་ཉར་
བྱེད་ཀྱིན་ཡོད། འོན་ཀྱང་ཞིང་ལས་ལ་རིགས་མི་འདྲ་བ་དུ་མ་ཡོད་དེ།
ཞིང་རའི་ནང་ལ་ལས་ཀ་ལས་པ་དང་རྔོན་པ་བྱེད་པ། སྒོ་ཕྱུགས་འཚོ་
སྐྱོང་བྱེད་པ་སོགས་ཡིན་ལ། ཕྱུགས་འཚོ་རྒྱུ་དང་འོ་མ་བཞོ་བའི་ལས་
ཀ་མང་ཕྱོགས་བུད་མེད་དག་གིས་བྱེད་ཀྱིན་ཡོད། མི་དུ་མས་ལས་
ཀའི་རིགས་གཅིག་ལ་འབད་པ་དང་། ཡང་གཞན་འགའ་རེས་ཕྱོགས་
གཞན་གཅིག་ལ་བརྩོན་པ་བྱེད་པ་རེད།
དེང་གི་དུས་སུ་འཛམ་གླིང་འདིའི་ནང་མི་རེ་རེ་ལ་དམིགས
གསལ་བྱ་བའི་ལས་རིགས་རེ་རེ་ཡོད་པ་ཁྱོད་ཀྱིས་ཤེས་ཡོད་རྒྱུ་རེད།
དཔེར་བཞག་ན། མི་གཅིག་སྨན་པ་ཞིག་གམ། འཕྲུལ་ཆས་བཟོ་སྐྲུན་
པ་ཞིག ཟམ་པ་དང་ལམ་བཟོ་བཀོད་པ་ཞིག ཤིང་བཟོ་ཞིག་གམ་
ལྕགས་མགར་ཞིག ཡང་ན་ཁང་བ་བཟོ་སྐྲུན་བྱེད་མཁན་གྱི་རྡོ་བཟོ་བ་
ཞིག དེ་མིན་ལྷམ་བཟོ་བའམ་ཚེམ་བཟོ་བ་སོགས་ལས་གནས་གང་
རུང་ཞིག་ཆེད་དུ་གཉེར་མཁན་གྱི་ཆེད་མཁས་པ་ལྟ་བུ་ཆགས་ཡོད་པ་
རེད། དེ་བཞིན་མི་རེ་རེ་ལ་རང་གི་དམིགས་བསལ་གྱི་ལག་རྩལ་ལས་ཁར་བ་་ ོས་
ཐོན་པའི་ལས་རིགས་རེ་ཡོད་པ་ནང་བཞིན། གཞན་གྱིས་སྤྱོད་བཞིན་
པ་དག་ལ་རང་ཉིད་ལ་དེ་འདྲ་ཆ་རྒྱུས་ཡག་པོ་མེད་པའི་གནས་ཡང་
ཡོད་པ་རེད། དེ་ནི་ལས་ཀ་དང་ངལ་རྩོལ་བྱེད་ཐབས་རིགས་ཀྱི་ཁྱད་
པར་རེད། གལ་ཏེ་མི་ཞིག་གིས་ལས་གནས་གཅིག་ལ་འབད་བརྩོན་
བྱེད་པ་ཡིན་ན། དེ་ནི་ཁོས་བྱ་བ་མང་བོར་ཚོད་ལྟ་བྱེད་པ་ལས་ལྡབ་
འགྱུར་གྱིས་ཡག་པོ་འཁྱོང་གི་རེད། དེ་ནི་དེང་གི་འཛམ་གླིང་འདིར་
ངལ་རྩོལ་བྱེད་སྟངས་ཀྱི་ལས་ཆོད་ཆེས་ཆེ་བའི་རིགས་རེད།
ང་ཚོས་ངལ་རྩོལ་གྱི་ལས་རིགས་འདྲ་མིན་སྣ་ཚོགས་པ་འདི་དག་
གདོད་མའི་རུས་རྒྱུད་ཚོ་ཁག་གི་ཁྲོད་དུ། ཞིང་ལས་རིག་གནས་དར་
ཡོང་བའི་སྐབས་དང་བསྟུན་ནས་ཡུན་གྱིས་མགོ་བརྩམས་ནས་ཡོང་
བ་ཞིག་རེད་འདོད་ཀྱིན་ཡོད།

འགྱུར་ལྡོག་དེ་དག་ཧ་ལམ་ཞིང་ལས་རིག་ 
གནས་ཀྱི་ཤུགས་རྐྱེན་ལས་བྱུང་བ་རེད།

ངས་ཁྱོད་ལ་འཕྲིན་ཡིག་སྔོན་མའི་ནང་དུ་ངལ་རྩོལ་གྱི་ལས་
རིགས་སྐོར་ཅུང་ཙམ་ཞུས་ཚར་བ་ནང་བཞིན། དག་དག་རེད། དང་
ཐོག་མིའི་རིགས་ཀྱིས་རྔོན་པ་བྱེད་པའི་དུས་སུ། བྱ་བའི་སྐོར་ལ་བགོ་
བཤའ་བྱེད་རྒྱུ་ཧ་ཅང་ཉུང་ཉུང་རེད། ཚང་མས་རྔོན་པའི་ལས་བསྒྲུབས་
ཏེ་དཀའ་ཁག་ཁྲོད་ཁ་ཟས་རྙེད་ཙམ་བྱུང་བ་རེད། དེ་བཞིན་བྱ་བའམ་
ངལ་རྩོལ་གྱི་ལས་རིགས་བགོ་བཤའ་བྱེད་པ་དེས་མིའི་རིགས་ལ་ཕོ་
མོའི་དབྱེ་བ་མ་བཀར་ཚད་མེད་བྱུང་བ་རེད། དེ་འདྲ་ཡིན་ཙང༌། སྐྱེས་
པ་དག་གིས་རྔོན་པ་བྱེད་རྒྱུ་དང་། བུད་མེད་དག་གིས་ཁྱིམ་སྲུང་ནས་
བྱིས་པ་གཉོར་རྒྱུ་དང་སྒོ་ཟོག་གསོ་རྒྱུའི་འགན་ཁུར་བ་རེད།
མི་དམངས་ཀྱིས་ཞིང་ལས་རིག་གནས་ཕྱོགས་ལ་འབད་བརྩོན
བྱས་ཏེ་འཕེལ་རྒྱས་གསར་བ་དུ་མ་བྱུང་བ་དེས་མིའི་རིགས་ཀྱི་གནས་
གཞི་གཏན་ཁེལ་བཏང་བ་རེད། དེ་ནི་ཆེས་ཐོག་མའི་ངལ་རྩོལ་ལས་
རིགས་ཀྱི་བགོ་བཤའ་ཆེན་པོ་ཞིག་རེད། མི་འགའ་རེས་རྔོན་པའི་
ལས་གཉེར་བ་དང་། དེ་མིན་གཞན་དག་གིས་ཞིང་ལས་གཉེར་ཏེ་ཐོང་
གཤོལ་དྲུད་པ་རེད། དེ་ལྟར་མུ་མཐུད་དུ་སོང་བ་ན། མི་དམངས་ཀྱིས་
བསྐྱར་དུ་ལས་རིགས་དེའི་སྟེང་ལ་ལག་རྩལ་གསར་བ་རྙེད་པ་དང་དེའི་
སྟེང་ལ་དམིགས་བསལ་གྱི་ཁྱད་ཆོས་ཐོན་པ་རེད།
ས་ཞིང་རྨོ་འདེབས་ཀྱི་ལས་ཀའི་སྟེང་ན་ད་དུང་སྤྲོ་བ་ལྡན་སའི་
ལས་གཞན་ཞིག་ཡོད་པ་ནི་མི་དེ་ཚོ་གྲོང་ཚོ་དང་རུ་སྡེ་བྱས་ནས་འཚོ་
སྡོད་བྱེད་མགོ་བརྩམས་པ་དེ་རེད། ཞིང་ལས་མ་བྱུང་བའི་ཡར་སྔོན་
དེར། མི་ཚང་མ་འཁྱམ་པོ་ལྡོམ་པོའི་ངང་ཚུལ་གྱིས་རྔོན་པའི་ལས་ཁོ་
ནར་འབད་ཀྱིན་ཡོད། གནས་གཅིག་ལ་གཏན་སྡོད་ཀྱི་ཚང་བཅའ་བ་
ནི་ཁོ་ཚོ་ལ་དེ་འདྲའི་མཁོ་གལ་ཆེ་བའི་དོན་དག་ཅིག་མ་རེད། ཁོ་ཚོ་
འཁྱམ་ཉུལ་བྱེད་སའི་གནས་གང་ལ་ཐོན་ན་དེ་ནས་རྔོན་པ་བྱེད་ཐུབ་
ཀྱི་ཡོད། དེ་བཞིན་ཁོ་ཚོས་ས་གཅིག་ནས་གཅིག་ལ་བ་གླང་དང་ལུག་
སོགས་དུད་འགྲོའི་རིགས་གང་ལ་སོང་ན་དེའི་རྗེས་དེད་ནས་གནས་
སྤོར་བ་དེ་རྒྱུན་གོམས་སུ་སོང་ཡོད། སྲོག་ཆགས་དེ་དག་གང་ན་རྩྭ་
ཆུ་འཛོམས་ཤིང་རང་ཉིད་ཀྱིས་ཟ་རུང་བའི་གནས་ཤིག་ཡོད་ན་དེར་
བསྙེགས་ནས་འགྲོ་བ་རེད། དེ་བཞིན་གནས་གཅིག་ནས་དུས་ངེས་
ཅན་ལ་རྩྭ་ཟོས་རྗེས། ས་དེར་ཕྱུགས་ཟོག་ཚང་མའི་ལྟོ་འགྲེང་བའི་ཚད་
དེ་མེད་པར་ཆགས་པ་ན། ཡང་ཕྱུགས་རིགས་ཁྱུ་གཅིག་ཡོངས་སུ་
རྫོགས་པ་ལམ་ལ་ཆས་ནས་གནས་གཞན་ཞིག་ལ་འགྲོ་དགོས་པ་རེད།
ཞིང་ལས་རིག་པ་དར་བ་ནས་བཟུང་། མི་དམངས་སྤང་རི་དང་
ཐག་ཉེ་སར་འདུག་དགོས་བྱུང་བ་རེད། རྒྱུ་མཚན། ཁོང་ཚོས་སྤང་ལ་
ཐོང་བརྒྱབས་ནས་ས་བོན་འདེབས་དགོས་པར་བསྟེན། སྤང་དང་ཁ་
འབྲལ་ཐབས་མེད་པ་ཆགས་པ་རེད། དེ་ལྟར་ཁོང་ཚོས་སྟོན་འབྲས་
བསྡུ་བའི་ནམ་ཚོད་དང་བསྟུན་དེ་ཧུར་བརྩོན་གྱིས་གྲོང་དང་གྲོང་རྡལ་
ཚང་མར་འཕེལ་རྒྱས་ཀྱི་ལོ་ལེགས་སྦྱིན་པ་རེད།
ཞིང་ལས་རིག་གནས་ཀྱིས་ཁྱེར་ཡོང་བའི་འགྱུར་ལྡོག་དེ་དག་
གིས་མིའི་འཚོ་བ་ལ་ཅུང་སྟབས་བདེ་བོ་བཏང་ཡོད་པ་རེད། དུས་རྟག་
པར་རྔོན་པ་བྱེད་པ་ལས་ཞིང་བའི་རིག་གནས་ལ་བསྟེན་ཏེ་སྤང་ལ་
ཟ་མ་འདེབས་རྒྱུ་དེ་བརྒྱ་འགྱུར་གྱིས་སྟབས་བདེ་བོ་ཆགས་ཡོད་པ་
མ་ཚད། ཐེངས་གཅིག་ལ་ཁ་ཟས་འདང་ལྷག་ཅིག་ས་ལས་བླངས་ཏེ་
བདག་དམ་ཡག་པོ་བྱེད་ཀྱིན་ཡོད།
དེ་ན་ང་ཚོས་སྤྲོ་སྣང་ལྡན་པའི་འཕེལ་རྒྱས་ཀྱི་ཐད་ལ་དོ་སྣང་
ཞིག་བྱས་པ་ཡིན་ན། མི་ཞིག་རྔོན་པའི་ལས་ཁོ་ནར་འབད་པའམ་
སྤྱིར་བཏང་གི་རྔོན་པ་ཞིག་ཡིན་ན། ཁོར་མཛོད་དུ་གསོག་ཉར་བྱེད་
པའི་འབྱོར་བ་ཞིག་ག་ལ་ཡོད། ལག་ན་ཡོད་ཟེར་བ་དེ་ཡང་ཧ་ཅང་
གི་དཀོན་མོ་རེད། གནའ་མིའི་ཁ་དཔེ་ལ། འཚོ་བའི་ཆེད་དུ་གཏོང་
དགོས་པ་ཆོས་ཉིད་ཡིན། ལག་ལ་ཡོང་ཚད་ཁ་ལ་འགྲོ་དགོས། ཟེར་བ་
དེ་བདེན་པ་རང་རེད། ཁོ་ལ་དངོས་ཟོག་དང་དངུལ་གསོག་ཉར་བྱེད་སའི་
དངུལ་ཁང་ནི་གཅིག་ཀྱང་མེད། ཁོས་ཉིན་རྒྱུན་རང་གི་ཁ་ཟས་
ཀྱི་ཆེད་དུ་རྔོན་པ་བྱས་ནས་འབད་པ་རྒྱག་དགོས། ཡིན་ན་ཡང་། ཞིང་
ལས་རིག་པ་དར་བ་ནས་བཟུང་། དུས་གཅིག་ལ་ཁ་ཟས་འདང་ལྷག་
ཅིག་ས་ནས་རེག་རྒྱུ་ཡོད་པ་དེས། སོ་སོར་ཟས་ལྷག་དང་དངོས་ལྷག་
གསོག་ཉར་བྱེད་རྒྱུ་ཡོད་པ་རེད། འདི་ནས་ང་ཚོས་ཟས་ལྷག་གི་རིགས་
ག་དུས་ཐོན་པ་ཡིན་ཤེས་གསལ་བྱུང་བ་རེད། མི་དམངས་ལ་ཟས་ལྷག་
ཐོབ་པའི་རྒྱུ་མཚན་གཙོ་བོ། ཁོང་ཚོས་ངལ་རྩོལ་ལྷག་མ་བྱས་ཏེ་གྲུབ་
འབྲས་ཀྱིས་ཟས་ལྷག་དེ་དག་བླངས་པ་རེད།
ཁྱེད་ཀྱིས་ཤེས་གསལ་ལྟར་དེང་སང་ང་ཚོ་ལ་དངུལ་ཁང་ཡོད་པ་
དང་མི་དམངས་ཀྱིས་དེ་ལ་དངུལ་བཅོལ་བ་དང་དངུལ་བྱང་བཀོལ་
ནས་དེ་ཕྱིར་ལེན་པ་སོགས་ཀྱི་བྱ་བ་སྒྲུབ་ཀྱིན་ཡོད། དངུལ་དེ་གང་
ནས་ཡོང་བ་རེད་ཟེར་ནས་ཁྱོད་ཀྱིས་བསམ་བློ་གཏོང་བ་ཡིན་ན། དེ་
དག་ཚང་མ་མི་དེ་ཚོས་དུས་ཐོག་གཅིག་ལ་བཀོལ་མ་དགོས་པར་
དངུལ་ཁང་ནང་ལ་གསོག་འཇོག་གི་ཚུལ་དུ་འཇོག་པའི་སྒོར་ལྷག་
ཡིན་པ་ཁྱོད་ཀྱིས་རྗེས་ཕྱོགས་ཤེས་ཡོང་གི་རེད། འབྱོར་ལྡན་དེ་ཚོར་
དེང་སང་དངུལ་ལྷག་འབོར་ཆེན་ཡོད་ན་ཡང་། འབྱོར་མེད་ཚོར་གཏན་
ནས་ཡོད་པ་མ་རེད། རྗེས་ཕྱོགས་ཁྱོད་ཀྱིས་ཀྱང་ལྷག་དངུལ་དེ་དག་ཇི་
ལྟར་ཡོང་བ་ཡིན་ཧ་གོ་ཡོང་གི་རེད། དེ་ནི་མི་ཞིག་གིས་གཞན་ལས་
ལྷག་པའི་ངལ་རྩོལ་བྱས་པ་ལས་བྱུང་བ་ཙམ་ཡང་མ་རེད། དེང་སང་མི་
ལ་ལས་ངལ་རྩོལ་ཅི་ཡང་མ་བྱས་པར་ལྷག་དངུལ་མང་བོ་རེག་གི་ཡོད་
པ་རེད། འོན་ཀྱང་ངལ་རྩོལ་ཤུགས་ཆེན་རྒྱག་མཁན་གྱི་མི་ལ་ནི་དེའི་
ཆ་ཤས་ཙམ་རེ་ལས་ཐོབ་ཀྱི་ཡོད་པ་མ་རེད། འདི་ནི་ཧ་ལས་པའི་ཚུལ་
མིན་གྱི་སྒྲིག་གཞི་ཞིག་དང་འདྲ་བོ་ཡོད་པ་རེད། མི་མང་བོ་ཞིག་གིས་
འཇིག་རྟེན་འདིར་སྤྲང་པོ་འདི་འདྲའི་མང་བོ་ཡོད་པའི་རྒྱུ་རྐྱེན་ནི། གླེན་
ལྐུགས་ཀྱི་སྒྲིག་གཞི་འདི་ལྟ་བུ་ཞིག་ཡོད་པས་རེད་བསམ་ཀྱིན་འདུག
ཅིག་བྱས་ན། འདིའི་སྐོར་ཁྱོད་ལ་ད་ལྟ་ཅུང་ཧ་གོ་ཁག་པོ་ཡོད་ཤས་ཆེ།
གལ་ཏེ་དེ་འདྲ་ཡིན་ན། ཁྱོད་ཀྱིས་རང་ལ་འདིའི་སྐོར་ནས་དཀའ་ལས་
མང་བོ་བཟོས་མ་ཡོང་། མི་རིང་བར་ཁྱོད་ཀྱིས་དེ་ཡོངས་སུ་ཤེས་ཡོང་།
སྐབས་འདིར། ང་ལ་ཁྱོད་ཀྱིས་ཞིང་ལས་རིག་པའི་གྲུས་འབྲས་
ཀྱིས་མངོན་སུམ་དུ་མིས་ཐེངས་གཅིག་གི་ཟ་ཚད་ལས་བརྒལ་བའི་
ཐོན་སྐྱེད་བྱུང་བ་དེ་ལ་དོ་སྣང་བྱེད་པའི་འདོད་འདུན་ཁོ་ན་ལས་མེད།
དེ་ནི་བང་མཛོད་ནང་གསོག་ཉར་བྱས་པ་རེད། སྐབས་དེ་དུས་སུ་དངུལ་
དང་དངུལ་དམར་གང་ཡང་ཡོད་པ་མ་རེད། དམངས་ཚོགས་ཚོས་བ་
གླང་ངམ། ཡང་ན་ལུག་དང་རྔ་མོང་སོགས་མང་བོའི་ཁྱིམ་ཚང་ལ་ཕྱུག་
པོ་ཟེར་ནས་འབོད་ཀྱིན་ཡོད།

གཙོ་བདག་ལམ་ལུགས་དེ་ཇི་ལྟར་མགོ་
བརྩམས་པ་རེད།

ང་ལ་འཚེར་སྣང་ཞིག་ཡོད་པ་ནི། ངའི་འཕྲིན་ཡིག་གིས་དཀའ་
རྙོག་ཆུང་ཆུང་རེ་ཁྱེར་ཡོང་གི་ཡོད་པ་དེ་རེད། ཡིན་ན་ཡང་ང་ཚོས་
རང་གི་ཁོར་ཡུག་ནས་མཐོང་ཡོང་བའི་ཚེ་སྲོག་དེ་དག་མ་གཞི་ནས་
དཀའ་རྙོག་ཆེན་པོ་ལྡན་པ་རང་རེད་འདུག གནའ་སྔ་མོ་དུས་སུ་དེ་
དག་ཆེས་སྤྱིར་བཏང་གི་བབས་ཆགས་པའི་སྲོག་ཆགས་རེ་ཡིན་ཚོད་
འདུག ཡིན་ན་ཡང་ང་ཚོས་ད་ལྟ་དུས་ནམ་ཞིག་གི་ཚེ་དེ་དག་ཐོག་
མར་རྙོག་གྲ་ཚ་བོའམ་འཕེལ་འགྱུར་གྱི་རྣམ་པ་བྱུང་བའི་སྐོར་ལ་
བསམ་བློ་གཏོང་གི་ཡོད་པ་རེད། གལ་ཏེ་ང་ཚོ་རང་གི་དྲི་གཞིའི་རྗེས་
ལ་ཡུན་རིང་པོར་ཞུགས་ཏེ་སྤྱི་ཚོགས་དང་ཚེ་སྲོག་གི་འགྱུར་བ་ཨེ་
རྟོག་བལྟས་པ་ཡིན་ན། ཁོང་ཚོ་ཇི་ལྟར་བྱུང་བ་ནང་བཞིན། ང་ཚོས་
ཅུང་ལས་སླ་བོའི་ངང་ནས་དེང་གི་བྱ་དངོས་ཡོད་ཚད་རྟོག་ཐུབ་ཀི་
རེད། དེ་མིན་ང་ཚོས་དེའི་ཕྱོགས་ལ་འབད་པ་མ་བྱས་པ་ཡིན་ན། ང་
ཚོས་རང་གི་ཉེ་འཁོར་གྱི་བྱ་དངོས་ཙམ་གྱི་བྱུང་བ་ཡང་གཏན་ནས་ཧ་
གོ་ཐུབ་ཀྱི་མ་རེད། ང་ཚོ་ནགས་ཚལ་སྟུག་པོའི་ཁྲོད་ནས་བོར་བརླག་
བྱུང་བའི་བྱིས་པ་ལྟ་བུ་ཆགས་ཉེན་ཡོད་པ་རེད། རྒྱུ་མཚན་དེ་ལྟ་བུའི་
དབང་གིས། ངས་ཁྱེད་རང་ཕྱིར་གདོད་མའི་ནགས་ཚལ་སྟུག་པོའི་
མཐའ་སྐོར་ལ་མངོན་སུམ་དུ་ཁྲིད་ནས། ང་ཚོས་ནགས་ཚལ་དེ་བརྒྱུད་
ནས་ལམ་ཁ་ཞིག་རྙེད་ཐུབ་པའི་རེ་བ་རྒྱག་གི་ཡོད།
ཁྱོད་ཀྱིས་ང་ལ་མཱ་སོའོ་རེའེ་( Mussoorie)ཡུལ་གྱི་རྒྱལ་པོའི་
སྐོར་དྲིས་ནས། དེ་ཚོས་ཅི་བྱས་དང་། ཁོང་ཚོ་ཇི་ལྟར་རྒྱལ་པོར་བཀུར་
བ་སོགས་ཀྱི་གནས་ཚུལ་དྲིས་པ་དེ་ཡང་ཁྱོད་ཀྱི་དྲན་ཡུལ་དུ་ཡོད་རྒྱུ་
རེད། དེ་ན་ང་ཚོས་གནའ་སྔོན་མའི་དུས་སུ་རྒྱལ་པོའི་ལམ་ལུགས་དེ་
ཇི་ལྟར་མགོ་བརྩམས་པའི་ཚུལ་ལ་ཡིབ་ལྟ་ཙམ་རེ་བྱས་ན། རྒྱལ་པོའི་
ལམ་ལུགས་མགོ་བརྩམས་པ་ནས་བཟུང་། ཁོང་ཚོར་རྒྱལ་པོའི་མིང་
གིས་འབོད་ཀྱིན་མེད་ན་ཡང་། ང་ཚོས་དེ་དག་གི་སྐོར་གྱི་གནས་ཚུལ་
ཞིབ་རྟོག་ཨེ་ཐུབ་བལྟས་པ་ཡིན་ན། ང་ཚོས་རྒྱལ་པོའི་ལམ་ལུགས་ཀྱི་
གཞི་རྩ་གང་ཡིན་ཧ་གོ་ངེས་པ་ཅན་རེད།
ངས་ཁྱོད་ལ་རུས་རྒྱུད་ཚོ་བ་ཆགས་ཚུལ་གྱི་སྐོར་སྔ་མོ་ནས་ཞུས་
ཚར་བ་ཡིན། ཞིང་ལས་རིག་པ་དར་བའི་སྐབས་སུ།ལས་ཀ་དང་ངལ་
རྩོལ་ལ་ལས་རིགས་དུ་མ་བཀར་བ་རེད། དེའི་གནད་གཙོ་བོ་རུས་རྒྱུད་
ཚོ་བའི་ནང་གི་མི་ཁ་ཤས་ལ་དམིགས་ནས་དགོས་དབང་གིས་བཀོད་
སྒྲིག་བྱས་པ་ཞིག་རེད། དེའི་སྔ་རོལ་ཙམ་ནས། རུས་རྒྱུད་ཚོ་དག་ལ་
ཁོང་ཚོས་རུས་རྒྱུད་ཚོ་བ་གཞན་ལ་ཁ་གཏད་གཅོག་དུས་ཁོང་ཚོར་སྣེ་
འཁྲིད་པའི་མི་སྣ་དམིགས་བསལ་བ་རེ་མཁོ་གལ་བྱུང་བ་རེད། མགོ་
གཙོ་ནི་དུས་རྒྱུན་དུ་ཚོགས་པའི་གྲས་ཀྱི་རྒན་ཤོས་དེ་ཆགས་ཀྱི་ཡོད་
པ་རེད། ཁོང་ལ་ང་ཚོས་ད་ལྟ་འབོད་སྟངས་ལས་ལྷག་པའི་གོང་བཀུར་
གྱི་ཚིག་གིས་གཙོ་བདག་ལྟ་བུ་ཟེར་ནས་འབོད་ཀྱིན་ཡོད། དེ་བཞིན་
ཆེས་རྒན་རབས་ལྟ་བུའི་ཉམས་མྱོང་དང་ཤེས་ཡོན་གྱིས་ཕྱུག་པའི་མི་
ཞིག་དགོས་པ་རེད། གཙོ་བདག་དེ་ཡང་རུས་རྒྱུད་ཚོ་བའི་གྲས་ཀྱི་མི་
ལས་གཞན་དམིགས་བསལ་བ་ཞིག་གང་ཡང་མ་རེད། ཁོང་གིས་
གཞན་དེ་ཚོ་དང་མཉམ་དུ་ངལ་རྩོལ་ལ་འབད་པ་བྱས་ནས་ཐོན་སྐྱེད་
ལས་ཐོབ་པའི་ཟ་མ་ཚང་མ་རུས་རྒྱུད་ཚོ་བའི་མི་ཡོངས་ལ་ཆ་མཉམ་
དུ་བགོ་བཤའ་རྒྱག་གི་ཡོད། ཡོད་ཚད་རུས་རྒྱུད་ཚོ་བར་དབང་བ་ལས།
ད་ལྟའི་ང་ཚོ་ནང་བཞིན། མི་རེ་ལ་ཁང་བ་དང་། དངུལ་སོགས་བྱ་
དངོས་གཞན་མང་བོ་ལ་སྒེར་དབང་གི་ཐོབ་ཐང་ཡོད་པ་ལྟ་བུ་མ་རེད།
མི་ཞིག་གིས་རྒྱུ་དངོས་ཅི་ཞིག་རྙེད་པ་ཡིན་ན། དེ་དག་ཡོད་ཚད་ཚོ་
བའི་བདག་དབང་གི་སྟེང་ནས་བགོ་འགྲེམ་བྱེད་དགོས་པ་རེད། གཙོ་
བདག་གམ་ཚོ་བའི་གོ་སྒྲིག་པ་ལ་དེ་དག་བགོ་བཤའ་རྒྱག་པའི་ལས་
འགན་ཡོད་པ་རེད།
འོན་ཀྱང་། ཡུན་གྱིས་དེ་ལ་ཡང་འགྱུར་བ་ཐེབས་ཏེ། ལས་ཀ་ལ་
རིགས་གསར་བ་ཞིག་བྱུང་བ་རེད། དམིགས་བསལ་སྒོས་ཞིང་ལས་རིག་
པའི་རྣམ་གྲངས་ཀྱི་སྟེང་ལ་བདག་པོས་རང་གི་དུས་ཚོད་མང་ཕྱོགས་
ལས་གཞི་བཀོད་སྒྲིག་དང་ལྟ་རྟོག་གི་ཕྱོགས་ལ་བཏང་ནས། ཚོ་བའི་མི་
ཡོད་ཚད་ལ་འོས་འཚམས་ཀྱི་སྒོས་ནས་བསྒྲུབ་ཏུ་འཇུག་དགོས་པ་རེད།
ཡུན་གྱིས་ཆུང་ས་དང་ཉུང་ས་ནས་མགོ་བརྩམས་ཏེ། རྨང་གཞིའི་ལས་
ཀའམ་དམངས་ཚོགས་ངལ་རྩོལ་གྱི་ལས་རིགས་དེ་དག་བདག་པོས་
བསྒྲུབ་མི་དགོས་པའི་ལུགས་ཤིག་གྲུབ་ནས། ཁོ་རང་མི་གཞན་པ་ལས་
ཧ་ཅང་གི་དམིགས་བསལ་ལྟ་བུ་ཆགས་པ་ཡིན་ལ། ང་ཚོས་ད་ལྟ་ལས་
ཀའམ་ངལ་རྩོལ་གྱི་རིགས་གཞན་པ་ཞིག་ལ་རྟོག་ཞིབ་བྱས་ན། བདག་
པོ་དེས་མི་དམངས་ལ་གོ་སྒྲིག་དང་དོ་དམ་གྱི་ཕྱོགས་ལ་འགན་གཙོ་
བོ་ཁུར་ནས། མི་གཞན་པ་ཚོ་ཞིང་རྨོ་འདེབས་དང་། རི་དྭགས་རྔོན་རྒྱུ།
དམག་འཁྲུག་བྱེད་རྒྱུ་སོགས་ཀྱི་ལས་ཀ་གང་ཡོད་ལ་འབད་ནས་མགོ་
བའམ་གཙོ་བདག་གི་བཀའ་བརྩིས་ནས་བསྡད། གལ་ཏེ་ཚོ་ཁག་གཉིས་
ཀྱི་བར་ལ་དམག་འཁྲུག་ཅིག་གམ་འཐབ་འཛིང་ཞིག་ཡོད་པ་ཡིན་ན།
དེ་དུས་གཙོ་བདག་དེ་སྔར་ལས་ཀྱང་སྟོབས་ཤུགས་དང་ལྡན་པ་ཆགས་
པ་རེད། དམག་འཁྲུག་གི་དུས་སུ། མགོ་གཙོ་ཞིག་མེད་པར་གཏན་
ནས་དམག་འཐབ་ཡག་པོ་ཡོང་ཐབས་མེད་པས། རྒྱུ་རྐྱེན་དེའི་དབང་
གིས་གཙོ་བདག་ཧ་ཅང་གི་མཐུ་དང་སྟོབས་ཤུགས་ལྡན་པར་ཆགས་
ཡོད་པ་རེད།
བཀོད་སྒྲིག་གི་ལས་གཞི་ཇེ་མང་ལ་སོང་བ་དང་བསྟུན་ནས། གཙོ་
བདག་གིས་ཀྱང་བྱ་བ་ཆ་ཚང་བསྒྲུབ་མ་ཐུབ་པར། མི་གཞན་པ་རམ་
འདེགས་པར་བདམས་པ་རེད། དེ་འདྲ་བྱས་ནས་ང་ཚོ་ལ་གོ་སྒྲིག་པ་
མང་བོ་ཡོད་སོང་བ་ཡིན་ན་ཡང་། ད་དུང་གཙོ་བདག་ཁོང་མགོ་བ་
ཡིན་པ་བཤད་མ་དགོས་པ་རེད། ཚོ་བའི་མི་དག་ཀྱང་བཀོད་འདོམས་
པ་དང་རྨང་གཞིའི་ལས་ཀ་བའི་གྲས་སུ་བགོ་སྒྲིག་བྱས་པ་རེད། སྐྱེས་
པ་དག་ཡུན་རིང་པོར་འདྲ་མཉམ་གྱི་ཆ་ཡོང་ཐུབ་ཡོད་མ་རེད། རྒྱུ་
མཚན་གཙོ་བོ། མང་ཕྱོགས་ལས་ཀའི་གཞི་འཛིན་པ་ཡིན་པ་དང་།
ཁ་ཤས་དེ་དག་གི་སྟེང་ལ་དབང་དང་ནུས་པ་བཀོལ་ཐུབ་པའི་བཀོད་
སྒྲིག་པར་གོ་བཞག་བྱས་ཡོད་པ་རེད། ཨོ་རེད། འཕྲིན་ཡིག་རྗེས་མའི་
ནང་ལ་ང་ཚོས་གཙོ་བདག་གི་ལམ་ལུགས་ཇི་ལྟར་འཕེལ་རྒྱས་བྱུང་
བར་རྒྱུས་ལོན་བྱེད།

གཙོ་བདག་ལམ་ལུགས་འཕེལ་རྒྱས་ལ་
སོང་ཚུལ།

ཁྱོད་ཀྱིས་ངས་བཤད་འདོད་པའི་རུས་སྡེ་རྙིང་བའི་སྐོར་དང་ཁོ་ཚོའི་
གཙོ་བདག་ཡང་ཧ་ཅང་སྒྱིད་ལུག་ཆེ་བའི་སྐོར་སོགས་ད་དུང་ཤེས་མེད་
པའི་རེ་བ་བྱེད་ཀྱིན་ཡོད། ངས་ཁྱོད་ལ་འཕྲིན་ཡིག་སྔོན་མའི་ནང་དུ།
སྐབས་དེ་དུས་ཙམ་ལ་ཡོད་ཚད་རུས་སྡེ་བདག་དབང་དུ་གཏོགས་པ་
ལས་ཁུངས་མི་རེ་རེ་ལ་བགོ་བཤའ་བརྒྱབས་ནས་ཡོད་པ་མ་རེད་ཅེས་
བྲིས་ཡོད། གཙོ་བདག་ཁོ་རང་ལ་ཡང་དམིགས་བསལ་གང་ཡང་ཡོད་
པ་མ་རེད། རུས་རྒྱུད་ཚོ་བའི་ཁུངས་མི་ཞིག་ཡིན་པའི་ངོས་ཐད་ནས།
ཁོང་ལ་ཡང་ཁུངས་མི་གཞན་ལ་ཅི་ཡོད་པ་དེ་ཡོད་ངེས་པ་ཅན་རེད།
ཡིན་ན་ཡང་ཁོང་ནི་གོ་སྒྲིག་པ་དང་ཚོ་བའི་རྒྱུ་ནོར་དང་དངོས་ཟོག་ལ་
ལྟ་རྟོག་བྱེད་མཁན་ཡིན་པས། ཁོའི་སྟོབས་ཤུགས་དེ་ཡང་གོང་འཕེལ་
ལ་སོང་བ་དང་བསྟུན་ནས། ཁོས་ཡང་དངོས་ཟོག་རྒྱུ་རྫས་དེ་དག་ཁོ་
རང་གི་ཡིན་པ་དང་ཚོ་བའི་མ་ཡིན་པ་ལྟ་བུའི་བསམ་བློ་གཏོང་མགོ་
བརྩམས། ཡང་ན་ཁོའི་བསམ་པར་རང་ཉིད་ཚོ་བའི་མགོ་བའམ་རུས་
སྡེའི་ངོ་ཚབ་ལྟ་བུའི་མི་སྣ་ཞིག་ཆགས་དགོས་པའི་བསམ་བློ་སྐྱེས། དེ་
འདྲ་ཡིན་ཙང་། ང་ཚོས་མི་གཅིག་གི་རང་རློམ་གྱི་ལྟ་བ་ཇི་ལྟར་མགོ་
བརྩམས་ཡོང་བ་གསལ་བོ་རེད། ད་ལྟ་ང་ཚོས་དུས་རྒྱུན་དུ་བྱ་དངོས་
གང་ཞིག་ལ་འདི་ཁྱོད་ཀྱི་རེད་དང་འདི་ངའི་རེད་ཅེས་བདག་བཟུང་གི་
བསམ་བློའི་སྟེང་ནས་སྐད་ཆ་བཤད་ཀྱིན་ཡོད། ཡིན་ན་ཡང་། ངས་
ཁྱེད་རང་ལ་བཤད་མྱོང་པ་ནང་བཞིན། ཆེས་ཐོག་མའི་རུས་རྒྱུད་ཚོ་
བའི་སྐྱེས་པ་དང་བུད་མེད་སུ་ཡིན་རུང་ལམ་ལུགས་འདི་ལྟ་བུ་ཞིག་གི་
སྐོར་ལ་བསམ་བློ་འཁོར་མྱོང་ཡོད་པ་མ་རེད། ཡོད་ཚད་རུས་རྒྱུད་ཚོ་
བའི་བདག་དབང་ཡིན་བསམ་པ་རེད།
གང་ལྟར་འདི་ནས་བཟུང་། གཙོ་བདག་རྒན་པ་དེ་ཚོས་ཚོ་བ་དེ་
རང་གི་རུས་སྡེ་ཡིན་པ་མ་ཚད་རུས་སྡེ་འདི་ལ་དབང་བའི་དངོས་རྒྱུ་
ཡོད་ཚད་ཁོ་རང་གི་ཡིན་བསམ་པའི་སྒེར་དབང་གི་བསམ་བློ་གཏོང
བའི་མགོ་བརྩམས་ཚར་བ་རེད།
དེ་ནས་གཙོ་བདག་ཤི་བའི་ཚེ། རུས་རྒྱུད་ཚོ་བའི་མི་ཡོད་ཚད་
མཉམ་དུ་འདུས་ནས་གཙོ་བདག་གམ་མགོ་བ་ཞིག་བདམས་པ་
རེད། ཡིན་ན་ཡང་། ནམ་རྒྱུན་གཙོ་བདག་གི་ཁྱིམ་མི་ལ་མཚོན་ན་
སྒྲིག་འཛུགས་ཀྱི་ལས་གཞིའི་ཐད་ལ་གཞན་ལས་གསལ་ཆ་ཡོད། རྒྱུ་
མཚན། ཁོང་ཚོ་དུས་རྒྱུན་དུ་གཙོ་བདག་མཉམ་དུ་ཡོད་པ་དང་། ཁོང་
ཚོས་གཙོ་བདག་གི་ལས་ཀའི་སྟེང་ལ་རམ་འདེགས་བྱེད་གོམས་ལ་སོང་ཡོད་པས། 
ཁོང་ཚོར་ལས་ཀ་དེའི་སྐོར་ལ་བྱང་ཆ་ཡོད་པ་རེད།
དེ་འདྲ་ཡིན་ཙང་། གཙོ་བདག་རྒན་པ་གཅིག་ཤི་བ་ཡིན་ན། ཚོགས་
མི་དེ་དག་གིས་ཁྱིམ་རྒྱུད་གཅིག་ལས་ཆད་པའི་མི་ཞིག་འདེམ་གྱིན་
ཡོད་པ་རེད། དེར་ལྟར་ང་ཚོས་གཙོ་བདག་གི་ཁྱིམ་རྒྱུད་དེ་གཞན་ལས་
མི་འདྲ་བ་ཞིག་མཐོང་གི་ཡོད་པ་ནང་བཞིན། རུས་རྒྱུད་ཚོ་བས་ཀྱང་
མགོ་བ་དེ་ཁྱིམ་རྒྱུད་གཅིག་ལས་བདམ་ཐོན་བྱེད་ཀྱིན་ཡོད། དེ་ནས་
གཙོ་བདག་ལ་སྟོབས་ཤུགས་ཀྱི་ཆ་ཆེན་པོ་ཞིག་ལྡན་ཡོང་དུས། ཁོས་
རང་བཞིན་གྱིས་རང་གི་བུ་དང་སྤུན་སོགས་ཚང་མ་གཙོ་བདག་ལྟ་
བུ་ཨེ་ཡོང་གི་འདོད་པས་དེའི་ཕྱོགས་ལ་འབད་པ་ཆེན་པོ་གནང་ནས།
ཁོས་རང་གི་བུ་དང་སྤུན་གཞན། རང་དང་ཆེས་ཉེ་བའི་མི་དག་ལ་
སྦྱོང་བརྡར་སྤྲད་དེ་རང་ཉིད་ལྟ་བུ་ཞིག་ལེགས་འགྲུབ་ཡོང་བར་འབད་
པ་བྱས་ཏེ། ཁོས་རུས་རྒྱུད་ཚོ་བའི་མི་ལས་གཏན་ཁེལ་གྱི་མི་འགའ་
བདམས་ནས་རང་ཤི་བའི་རྗེས་སུ་ངེས་པར་དུ་གཙོ་བདག་བྱེད་དགོས་
པའི་སྦྱོང་བརྡར་སྤྲད་པ་རེད། ཐོག་མར་ཚོ་བའི་མི་དག་གིས་སྐད་ཆ་
འདི་འདྲ་འབྱུང་བར་མོས་པ་བྱས་ཡོད་པ་མ་རེད། ཡིན་ན་ཡང་། ཁོང་
ཚོས་མགྱོགས་མྱུར་ངང་བསམ་ཚུལ་དེ་ལག་བསྟར་བྱས་ཏེ། ནམ་ཡང་
གཙོ་བདག་གིས་ཅི་ཞིག་འདོད་ན་དེ་ལྟར་བསྒྲུབ་དགོས་ཆགས་པ་རེད།
དོན་དངོས་ཀྱི་ཆ་ནས་གཙོ་བདག་གསར་བ་ལ་འོས་བསྡུ་དང་གདམ་
ཀ་མེད་པར་མི་རྒན་དེས་རང་གི་ཤུལ་འཛིན་ལ་སུ་ཞིག་ཐག་བཅད་ན་
དེ་ལྟར་མི་དེ་འགྲིག་སོང་བའི་སྲོལ་དུ་ཆགས།
དེ་འདྲ་ཡིན་ཙང་། ང་ཚོས་གཙོ་བདག་གི་ལས་ཁུངས་དེ་ཡང་ཕ་
ཤུལ་བུ་འཛིན་གྱི་ལམ་ལུགས་སུ་གྱུར་ཏེ། ཁྱིམ་རྒྱུད་གཅིག་པ་དང་ཕ་
ནས་བུའམ་ཡང་ན་ཉེ་འབྲེལ་གང་རུང་ལ་བརྒྱུད་པའི་སྲོལ་ཆགས་པ་
རེད། དེ་ནས་བཟུང་བདག་པོ་ནི་འཁྲུལ་མེད་ལྟ་བུ་སྟེ། མཁར་དངོས་
དང་བཅའ་ལག་ཡོད་ཚད་ཚོ་བར་དབང་ཞིང་། ཚོ་བའི་ཡོད་ཚད་དོན་
གྱིས་ཁོ་རང་ལ་ཐོབ་ཡོད། གལ་ཏེ་ཁོ་རང་ཤི་བའི་དབང་དུ་བཏང་ན་
ཡང་། དེ་དག་ཡོད་ཚད་རང་གི་ཁྱིམ་ཚང་ལ་ཤུལ་བཞག་བྱས་ཡོད།
ད་འདི་ནས་ང་ཚོས་འདི་ང་ལ་དབང་དང་དེ་ཁྱོད་ལ་དབང་ཟེར་བའི་
སྒེར་སེམས་བདག་འཛིན་གྱི་རྩ་བ་ཇི་ལྟར་མགོ་བརྩམས་པའི་ཚུལ་ཧ་
གོ་སོང་བ་རེད། དེ་ནི་དེ་ལྟར་མགོ་རྩོམ་དགོས་པའི་བསམ་ཚུལ་མེད་
པར། མི་ཚང་མས་རང་གི་ཆེད་དུ་མ་ཡིན་པར་མཉམ་གཅིག་ཏུ་རུས་
རྒྱུད་ཚོ་བའི་ཆེད་དུ་འབད་བརྩོན་བྱས་པ་རེད། གལ་ཏེ་ཁོང་ཚོས་བཟོ་
སྐྲུན་བྱས་པའི་ཁ་ཟས་དང་རྒྱུ་དངོས་ཡོད་ཚད། ཚོ་བའི་མི་ཡོད་ཚད་
ལ་བགོ་བཤའ་བརྒྱབས་ནས་སོ་སོའི་རང་སྐལ་ཐོབ་ཡོད་ན། ཚོ་བའི་
ནང་གི་མི་ལ་དབུལ་ཕྱུག་གི་ཁྱད་པར་ཡོད་དོན་མི་འདུག་སྟེ། ཁོང་ཚོ་
ཚང་མར་ཚོ་བའི་དངོས་ཟོག་གི་བགོ་སྐལ་འདྲ་མཉམ་བྱས་ནས་ཐོབ་
ཀྱི་ཡོད་པ་རེད།
ཡིན་ན་ཡང་། ཅང་མ་འགོར་བར་བདག་པོས་གོ་སྐབས་དམ་
འཛིན་གྱི་སྒོ་ནས་ཚོ་བའི་རྒྱུ་དངོས་དེ་དག་རང་ཉིད་སྒེར་ལ་དབང་བའི་
མིང་གིས་འབོད་མགོ་བརྩམས་པ་དང་། ང་ཚོ་དབུལ་ཕྱུག་གཉིས་སུ་
གྱེས་པའི་གནད་གཙོ་བོ་ཡང་འདི་ནས་མགོ་བརྩམས་པ་རེད།
དེ་མིན་འཕྲིན་ཡིག་རྗེས་མའི་ནང་ལ། ངས་ཡང་བསྐྱར་འདིའི་
སྐོར་ནས་བཤད་རྒྱུ་མང་ཙམ་གྲ་སྒྲིག་བྱེད་རྩིས་ཡིན།གཙོ་བདག་དེ་རྒྱལ་པོར་འགྱུར་གྱིན་ཡོད།
གཙོ་བདག་རྙིང་བ་དེ་ཚོས་ང་ཚོའི་དུས་ཚོད་མང་བོ་ཞིག་དེ་ལྟར་
རྒྱུན་བསྐྱངས་ནས་སོང་ཡོད་པ་མ་ཡིན་ནམ ད་ང་ཚོས་མི་རིང་བར་
གཙོ་བདག་ཟེར་བའི་མིང་དེ་འབོད་མཚམས་བཞག་ནས། ཁོས་རང་
གི་མིང་དེ་འབོད་ལུགས་གཞན་ཞིག་ལ་བསྒྱུར་ཡོང་གི་རེད། ངས་
ཁྱོད་ལ་རྒྱལ་པོ་བྱུང་ཚུལ་དང་དེ་ཚོས་ཅི་བྱས་ཀྱི་སྐོར་གླེང་རྒྱུ་ཁས་
བླངས་པ་དེ་འདི་ནས་མགོ་བརྩམས་པ་ཡིན་ན། ང་ཚོས་རྒྱལ་པོ་
ཞེས་པའི་སྐོར་ནས་ཞིབ་རྟོགས་བྱེད་དགོས་ན། ཐོག་མར་ཆེད་དུ་གཙོ་
བདག་གི་ལམ་ལུགས་ལ་ཕྱིར་ལྟ་ཞིག་མ་བྱས་ཚད་མེད་རེད། ཁྱོད་ཀྱི་
བསམ་པར་གཙོ་བདག་གི་ལམ་ལུགས་དེ་ཡུན་གྱིས་རྒྱལ་པོའི་ལུགས་
སམ་ཡང་ན་དབང་སྒྱུར་བ་དང་དབང་སྒྱུར་བ་ཆེན་མོ་ལ་གྱུར་བ་རེད་
འདོད་ནས་ཚོད་དཔག་བྱས་ཡོད་ངེས་པ་ཅན་རེད། གཙོ་བདག་ཟེར་
བའི་(patriarch)ཚིག་འདི་ཐོག་མར་ལཱ་ཋིན“ (Latin)སྐད་ཀྱིས་
‘Pater་དེ་ཡབ་ཆེན་ཟེར་བའི་ཚིག་ལས་བྱུང་བ་ཡིན་ན། ཁོ་ནི་མི་
དམངས་སམ་ཡང་ན་རུས་རྒྱུད་ཚོ་བའི་མགོ་བ་དང་ཡབ་ལྟ་བུ་ཡིན་
པས་རེད། (Patria )ཞེས་པ་དབྱིན་ཡིག་གི་ནང་དུ་(fatherland)
ཟེར་བ་དེ་བོད་ཡིག་ལ་བསྒྱུར་ན་ཕ་ཡུལ་ལམ་སྐྱེ་ཡུལ་ཏེ་མི་རང་གི་
ལུང་པ་ལ་གོ་ཞིང་། ལ་ཋིན་གྱི་སྐད་དོན་དང་གཅིག་མཚུངས་རེད་
འདུག དེ་མིན་ཧྥ་རན་སིའི་སྐད་ལ(Parie) ཟེར་བ་ངས་ཤེས་ཡོད་ལ།
ང་ཚོ་རང་རྒྱལ་གྱི་ལེགས་སྦྱར་སྐད་དང་ཧིན་དྷི་གཉིས་ལ་བསམ་བློ་
བཏང་ན། མ་ཡུམ་དང་ཡང་ན་མ་ཡུམ་ས་ཆེན་༼ ཕ་ཡུལ་༽ ཟེར་
བ་ལ་( Matribhumi)ཞེས་འབྲི་བ་སོགས་ཚང་མ་མ་ཡུམ་ས་ཆེན་གྱི་
ནང་དོན་ལས་བརྒལ་མེད་པས། ཁྱོད་ཀྱིས་གང་འདེམ་འདོད་ཡོད།
གཙོ་བདག་གི་ལས་ཁུངས་དེ་ཕ་ཤུལ་བུ་འཛིན་གྱི་ལམ་ལུགས་
སུ་གྱུར་བ་ནས། བུ་ཡིས་ཕའི་ཤུལ་བཞག་བཟུང་ནས་ཡོང་བ་ཡིན་
ན་ཡང་། གཙོ་བདག་དང་རྒྱལ་པོའི་ལམ་ལུགས་གཉིས་ཀྱི་བར་ལ་
ཁྱད་པར་ཅུང་ཙམ་རེ་ཡོད་དེ། གཙོ་བདག་འཕེལ་རྒྱས་ཀྱི་རྣམ་པས་
རྒྱལ་པོར་གྱུར་བ་དང་། རྒྱལ་པོ་དེ་ལ་རྒྱལ་ཁབ་འདིའི་ཡོད་ཚད་ང་ལ་
དབང་བསམ་པའི་སྔར་མེད་ཀྱི་ལྟ་ཚུལ་ཞིག་ཐོབ་ཡོད་པ་དེ་རེད། ཁོས་
བསམ་ལུགས་ལ་ཁོ་ནི་རྒྱལ་ཁབ་ཞིག་ཡིན་བསམ་པའི་ང་རྒྱལ་ཡོད།
གནའ་སྔོན་མ་ཞིག་ལ་ཕ་རཱན་སིའི་སྐད་གྲགས་ཆོད་པའི་རྒྱལ་པོ་ཞིག་
གིས་འདི་ལྟར་གླེང་མྱོང་ཡོད། (L'etat c'est moi )དབྱིན་ཡིག་གི་
ནང་དུ་The State, it is I' or 'I am the state.་
ཟེར་ནས་བསྒྱུར་
ཡོད་པ་དེ་རེད།དོན་དུ་༼ སྲིད་གཞུང་འདི་ང་ཡིན། ང་སྲིད་གཞུང་འདི་
ཡིན།༽ ཟེར་བ་རེད། སྐད་ཆ་འདི་ནས་ང་ཚོས་ཤེས་གསལ་ལྟར། རྒྱལ་
པོ་ཚོས་རང་ཉིད་ཐོག་མར་མི་དམངས་ཀྱིས་རྒྱལ་ཁབ་ཀྱི་ཟས་རིགས་
དང་མི་དམངས་ལ་དབང་བའི་རྒྱུ་དངོས་གཞན་དག་བགོ་བཤའ་དང་དོ་
དམ་བྱེད་པར་བདམས་པ་བརྗེད་ཟིན་པ་མ་ཟད། ཁོང་ཚོས་རང་ཉིད་
དེ་ལྟར་གདམ་ཐོབ་བྱུང་བ་དེ། རྒྱལ་ཁབ་དང་ཡང་ན་ཚོ་བའི་ཁྲོད་
ཀྱི་ཆེས་ཉམས་མྱོང་ལྡན་པ་དང་ཆེས་སྤྱང་གྲུང་འཛོམས་པའི་མི་ཞིག་
ཡིན་པའི་རྒྱུ་མཚན་དེ་ཡང་བརྗེད་ཟིན་པ་རེད། ཁོང་ཚོའི་བློའི་དབང་
དུ་བྱས་ན།ཁོང་ཚོ་ནི་བདག་ཉིད་ཆེན་པོ་ཡིན་བསམ་པ་དང་།གཞན་
དམངས་ཚོགས་ཚང་མ་ཁོང་ཚོའི་བྲན་གཡོག་ཡིན་བསམ་པའི་འཛིན
པས་བཅངས་ཡོད། དོན་དངོས་ཀྱི་ཆ་ནས་བཤད་ན། ཁོང་ཚོ་རང་ཉིད་
རྒྱལ་ཁབ་འདིའི་ཚེ་གཡོག་ཆགས་བསྡད་ཡོད་པ་རེད།
རྗེས་ཕྱོགས་ཁྱོད་ཀྱིས་ལོ་རྒྱུས་བཀླག་པའི་སྐབས་སུ། རྒྱལ་པོ་དེ་
ཚོར་ཧ་ལས་པའི་རང་མཐོང་ཆེ་བས། ཁོ་ཚོའི་བསམ་པར་མི་དམངས་
ཀྱིས་ཁོང་ཚོ་ལ་བདམས་བསྐོས་ཅི་ཡང་བྱས་མེད། ཁོ་ཚོ་རང་ཉིད་ནི་
ལྷ་ཆེན་པོ་ཡིན་ཟེར་ནས་རང་གིས་རང་རྒྱལ་པོར་བཀོད་པའི་གནས་
ཚུལ་མཐོང་ཡོང་གི་རེད། ཁོ་ཚོས་འདི་ལ་༼རྒྱལ་པོའི་བླ་མེད་ཀྱི་དབང་
ཆ་༽ ཟེར་བ་ནང་བཞིན། མི་ལོ་མང་བོའི་རིང་ལ། ཁོ་ཚོ་དེ་ལྟར་ལོག་
སྤྱོད་ཀྱི་དབང་དུ་སོང་ནས། མི་དམངས་དཀྱུས་མ་ལྟོགས་སྐོམ་གྱིས་
མནར་བའི་སྐབས་སུ་ཡང་། ཁོ་ཚོས་གཟབ་མཆོར་དང་རྒྱས་སྤྲོས་ཀྱི་
འཚོ་བ་ཁོ་ནར་ལོངས་སུ་སྤྱད་ནས་བསྡད་ཡོད་པས། མཐར་དམངས་
ཕལ་བ་དག་གིས་ཀྱང་འཚོ་སྟངས་འདིའི་ཐད་ལ་ཡུན་རིང་པོར་བཟོད་
སྲན་བྱེད་མ་ཐུབ་པར། རྒྱལ་ཁབ་ཁ་ཤས་ཀྱི་ནང་དུ་ཁོ་ཚོས་རྒྱལ་པོའི་
ལམ་ལུགས་དེ་མེད་པར་བཏང་བ་རེད། ཁྱོད་ཀྱིས་རྗེས་ཕྱོགས་དབྱིན་
ཇི་མི་དམངས་ཚོས་ཁོང་ཚོའི་རྒྱལ་པོ་ཆཱར་ལཱེ་སི་(Charles)ལ་ངོ་རྒོལ་
བྱས་ཏེ་ཕམ་ཉེས་སུ་བཏང་ནས་ཕྱིར་ཡོང་མེད་པའི་ལམ་ལ་བཀོད་
སོང་བ་དང་། དེ་བཞིན་དུ། ཧྥ་རཱན་སིའི་མི་དམངས་ཀྱིས་གསར་བརྗེ་
ཆེན་པོ་ཞིག་གི་གྲགས་འགུལ་བསླངས་ཏེ་རྒྱལ་རྒྱུད་མུ་མཐུད་དུ་མི་སྐྱོང་བའི་གཏན་
ཁེལ་བྱས་པ་ལྟ་བུ་མཐོང་ཡོང་གི་རེད། དེ་མིན་ཁྱོད་
ཀྱི་ཡིད་ལ་ང་ཚོ་ཧྥ་རཱན་སིའི་རྒྱལ་ས་ཕཱ་རེ་སི་ (Paris)ནས་བཙོན་
ཁང་ཁཱོན་སཱེར་ལྗེ་རེའེ་(Conciergeric)ཟེར་བ་དེའི་ནང་ལ་ལྟ་སྐོར་
དུ་སོང་བ་དེ་དྲན་གྱིན་འདུག་གམ། དེ་དུས་ཁྱོད་ང་ཚོའི་རོགས་ན་
ཡོད་དམ། བཙོན་ཁང་དེའི་ནང་ལ་བཀག་ཉར་བྱས་ཡོད་པ་དེ་དག
རྒྱལ་པོའི་ཁྱིམ་མིའི་གྲས་ཀྱི་བཙུན་མོ་མཱ་རེ་ཨན་ཥོའི་ནེ་ཋི” ( Marie
Antoinette)དང་ཁོའི་ནང་མི་གཞན་འགའ་རེད། དེ་མིན་མ་འོངས་
པར་ཁྱོད་ཀྱིས་ཨུ་རུ་སུའི་གསར་བརྗེ་ཆེན་མོའི་སྐོར་ལ་ཡང་དཔེ་ཀློག་
བྱེད་ཡོང་གི་རེད། དེ་ནི་ལོ་ཁ་ཤས་ཀྱི་སྔོན་ཁོ་ན་རེད། དེའི་ཁྲོད་དུ་ཁོ་
ཚོས་རྒྱལ་པོའི་མིང་ལ་ཚཱར་(Tsar)ཟེར་བ་དེ་ཡང་རྨེག་མེད་དུ་བཏང་
བ་རེད།
དེ་ལྟར་རྒྱལ་པོའི་དུས་ཚོད་རྫོགས་ཟིན་པས། ད་ལྟ་རྒྱལ་ཁབ་མང་
ཆེ་བ་ཞིག་ལ་རྒྱལ་པོ་ཡོད་པ་མ་རེད། ཧྥ་རཱན་སི། (France)ལྗར་
མན།» (Germany) ཨུ་རུ་སུ།༠ (Russia) སི་ཝེ་རྫིར་ལན་བྷིན།"
(Switzerland)ད་དུང་དེའི་མི་ཚད་ཨ་རི་དང་རྒྱ་ནག་གི་རྒྱལ་ཁབ་
སོགས་རྒྱབ་ཁབ་མང་བོ་ཞིག་ལ་རྒྱལ་པོ་མེད་དེ། དེ་དག་སྤྱི་མཐུན་
རྒྱལ་ཁབ་བྱས་ནས་རང་ཉིད་ཀྱི་མགོ་འདྲེན་དང་སྲིད་སྐྱོང་བ་དུས་ཚོད་
ལྟར་དམངས་དཀྱུས་མ་དག་གིས་འདེམ་གྱིན་ཡོད། སྲིད་སྐྱོང་བ་དང་
མགོ་འདྲེན་པ་སུ་ཡིན་རུང་ཤུལ་འཛིན་རིང་ལུགས་པ་མ་རེད།
ཁྱོད་ཀྱིས་ཤེས་གསལ་ལྟར། དབྱིན་ཇི་རྒྱལ་ཁབ་ལྟ་བུ་ལ་མཚོན་
ན་ད་དུང་རྒྱལ་པོ་ཞིག་ཡོད་པ་རེད། ཡིན་ན་ཡང་ཁོ་ལ་དབང་ཆ་ཡོད་
པ་མ་རེད། ཁོའི་དབང་ཚད་ཀྱི་ཁྱབ་རྒྱ་ཆུང་ཆུང་རེད། དབང་ཆ་ཡོད་
ཚད་གྲོས་ཚོགས་ལ་དབང་བ་རེད། གྲོས་ཚོགས་ནི་མི་དམངས་ཀྱིས་
བདམས་ཐོན་བྱུང་བའི་མགོ་འདྲེན་དག་གི་སྡོད་གནས་རེད། ཁྱོད་
ཀྱིས་དབྱིན་ཇི་རྒྱལ་ས་ལོན་རྗོན་གྱི་གྲོས་ཚོགས་དེ་ལ་ལྟ་སྐོར་བྱེད་དུ་
སོང་བ་ད་དུང་ཡིན་ན་ཡོད་རྒྱུ་རེད།
རྒྱ་གར་ལ་མཚོན་ན། ང་ཚོར་ད་དུང་རྒྱལ་པོ་དང་རྒྱལ་རིགས་དེ་
མིན་བློན་པོའི་རིགས་མང་བོ་ཡོད་པ་རེད། ཁྱོད་ཀྱིས་ལྟོས་དང་། ཁོ་
ཚོ་དུས་རྒྱུན་རླངས་འཁོར་གོང་ཆེན་ནང་ན་གྱོན་པ་ཡག་པོ་གྱོན་ནས།
རང་ཉིད་ཀྱི་སྟེང་ལ་འགྲོ་གྲོན་འབོར་ཆེན་གཏོང་བཞིན་པའི་མི་དེ་དག་
རེད། ཁོ་ཚོས་སྒོར་མོ་དེ་ཚང་མ་གང་ནས་རེག་ཡོང་བ་རེད། ཁོ་ཚོས་
དེ་དག་ཚང་མ་དམངས་ཚོགས་ཀྱི་ལག་ནས་དཔྱ་ཁྲལ་བསྡུས་ནས་
ཐོབ་ཡོང་བ་རེད། དཔྱ་ཁྲལ་དེ་དག་གི་ཡོང་ཁུངས་དངོས་རྒྱལ་ཁབ་
འདིའི་ནང་གི་མི་དམངས་ཡོད་ཚད་ལ་ཕན་པ་བསྒྲུབ་པའི་སླད་དུ་ཕུལ་
བའི་ཡོང་འབབས་ཁོ་ན་ཡིན། དཔེར་ན། སློབ་གྲྭ། སྨན་ཁང་། དཔེ་
མཛོད་ཁང་།བཤམ་སྟོན་ཁང་། ད་དུང་གཞུང་ལམ་སོགས་མི་དམངས་
ལ་ཕན་པ་ཡོད་པའི་བྱ་བཞག་གལ་ཆེན་རྐྱང་རྐྱང་སྒྲུབ་བྱེད་ཀྱི་སྟེང་
ནས་ཡོང་བ་རེད། ཡིན་ན་ཡང་། ང་ཚོའི་རྒྱལ་སྲས་དང་རྒྱལ་པོ་དག་
གིས་ད་དུང་ཧྥ་རཱན་སིའི་རྒྱལ་པོ་ཞིག་གིས། ༼ སྲིད་གཞུང་འདི། ནམ་
ཡང་ང་ཡིན།༽ ཟེར་བའི་སྐད་ཆ་རྙིང་བ་ཞིག་བཤད་པ་ནང་བཞིན་
བསམ་བློ་བཏང་ནས་བསྡད་ཡོད་པ་རེད། ཁོ་ཚོས་རང་ཉིད་ཁོ་ནའི་སྤྲོ་
སྐྱིད་ཀྱི་ཆེད་དུ་མི་དམངས་ཀྱི་གསོག་དངུལ་ཕངས་མེད་དུ་གཏོང་གི་
ཡོད་པ་རེད། ད་དུང་ཁོ་ཚོ་རྒྱས་སྤྲོས་ལྡན་པའི་འཚོ་བར་རོལ་ནས་
བསྡད་ཡོད་དུས། མི་དམངས་ཀྱིས་དཀའ་ལས་ཚད་མེད་བརྒྱབས་
ནས་རང་ཉིད་ཀྱིས་བསགས་པའི་དངུལ་ཡང་བཀོལ་དབང་མེད་པར་
གཞན་ལ་སྤྲད་དགོས་པས། རང་ཉིད་ལྟོགས་ཤི་ཐེབས་པ་དང་རང་ཉིད་
ཀྱི་བྱིས་པ་སློབ་གྲྭར་གཏོང་ས་མེད་པ་སོགས་དཀའ་ཁག་ཧ་ལས་པ་
མྱོང་བཞིན་ཡོད།

གནའ་བོའི་དཔལ་ཡོན།

ང་ཚོས་གོང་ནས་གཙོ་བདག་དང་རྒྱལ་པོའི་ལམ་ལུགས་བྱུང་
ཚུལ་སྐོར་ལ་ཅུང་མང་ཙམ་བཤད་ཟིན་པ་རེད། ད་ང་ཚོས་ཅུང་ཙམ་
ཕྱིར་མིག་གིས་ཤིག་བལྟས་ཏེ། སྐབས་དེ་དུས་འཚོ་སྡོད་བྱས་པའི་
དམངས་རིགས་དང་་གནའ་བོའི་དཔལ་ཡོན་གྱི་སྐོར་ལ་བསམ་
གཞིག་རེ་བྱས་ན།
ང་ཚོས་གདོད་མའི་དམངས་ཀྱི་སྐོར་ལ་ཧ་ཅང་གི་མང་བོ་ཞིག་
ཤེས་ཐབས་ཡོད་པ་མ་རེད། ཡིན་ན་ཡང་། ང་ཚོས་རྡོ་ཆས་རྙིང་མ་
དང་རྡོ་ཆས་གསར་མའི་དུས་ཀྱི་མི་ལས་འདིའི་སྐོར་ལ་ཅུང་མང་ཙམ་
ཤེས་ཐུབ་ཀྱི་ཡོད་པ་རེད། ང་ཚོས་ཞིག་རལ་དུ་སོང་བའི་མཁར་གྱང་
ཆེན་པོ་དུ་མ་ད་ལྟ་རྙེད་ཡོད་ལ། དེ་དག་ནི་མི་ལོ་སྟོང་ཕྲག་དུ་མའི་ཡར་
སྔོན་ལ་བཞེངས་པའི་ཁང་བརྩེགས་ཡིན་པས། བལྟས་ཚོད་ཀྱིས་ཁང་
བརྩེགས་དང་ལྷ་ཁང་། ཕོ་བྲང་སོགས་ཀྱིས་ང་ཚོ་ལ་གནའ་མི་དེ་ཚོ་
ག་འདྲ་ཞིག་ཡིན་པ་དང་དེ་དག་གིས་ག་རེ་བྱེད་ཀྱི་ཡོད་པ་སོགས་ཀྱི་
བསམ་གཞིག་འགའ་སྤྲད་ཡོང་གི་ཡོད། ང་ཚོ་ལ་དམིགས་བསལ་གྱི་
རོགས་ཕན་ཆེ་བ་ནི། ཁང་རྙིང་དེ་དག་གི་ངོས་ཀྱི་རྡོ་བརྐོས་རི་མོ་དག་
རེད། བརྐོས་རིས་དེ་དག་ལས་ང་ཚོས་སྐབས་དེའི་མི་ཚོས་གྱོན་པའི་
རིགས་གང་ཡིན་དང་གཞན་གནས་ཚུལ་མང་བོའི་ཐད་ལ་གསར་རྟོག་
བྱེད་ཐུབ་ཀྱི་རེད།
ང་ཚོས་མི་རིགས་ཐོག་མར་གང་དུ་གཞིས་སྡོད་བྱས་པ་དང་གང་
ནས་དཔལ་ཡོན་གྱི་ཐད་ལ་འཕེལ་རྒྱས་བྱུང་བ་ཡིན་པ་སོགས་གསལ་
ཐག་ཆོད་པ་ཞིག་བཤད་ཁག་པོ་རེད། མི་ལ་ལས་དེ་ནི་ནུབ་ཆེན་རྒྱ་
མཚོའི་ (Atlantic Ocean)དཀྱིལ་ལ་ཆགས་པའི་ཡུལ་གྲུ་ཆེན་མོ་
ཞིག་སྟེ། མིང་ལ་ཨེཊ་ལཱན་ཋེ་སི་ (Atlantis)ཟེར་བ་དེ་ཡིན་ལུགས་
ཀྱི་བཤད་སྲོལ་ཡོད་པ་ནང་བཞིན། ཡུལ་དེའི་ནང་ལ་གནས་པའི་མི་
དག་གིས་འཚོ་བའི་དཔལ་ཡོན་གྱི་ཐད་ལ་འབད་པ་ཆེན་པོས་འཕེལ་
རྒྱས་ཀྱི་ལམ་ལ་ཞུགས་ཚུལ་མང་བོ་བཤད་ན་ཡང་། ཡུལ་གྲུ་ཆེན་པོ་
དེ་ཡོངས་སུ་རྫོགས་པ་དང་བཅས་ནུབ་ཆེན་རྒྱ་མཚོས་ཁྱུར་མུད་བཏང་
སྟེ་མིང་གི་ལྷག་མར་གྱུར་པ་དེས། ང་ཚོ་ལ་དེའི་སྐོར་གྱི་ཁུངས་སྐྱེལ་
ཐུབ་པའི་གནས་ཁ་སྒྲུང་ཙམ་ལས་ཅི་ཡང་ལུས་ཡོད་པ་མ་རེད། དེ་
འདྲ་ཡིན་ཙང་། ང་ཚོས་འདིའི་སྐོར་ལ་བསམ་གཞིག་བྱེད་པའི་དགོས་
པ་ཆེར་མི་མཐོང་བས་དོར་ན་མི་ཆོག་པ་མི་འདུག་སྙམ།
དེ་ན་མི་འགའ་རེས་ང་ཚོར་ཡང་བསྐྱར་ཨ་མེ་རི་ཁའི་ནང་གི་
གནའ་བོའི་དུས་ཀྱི་དཔལ་ཡོན་ཆེན་མོ་གླེང་ཡོད་པ་རེད། ཁྱོད་ཀྱིས་
ཤེས་གསལ་ལྟར་ཚང་མས་ཁོ་ལོམ་བྷཱ་སི་“(Columbus)ནི་ཨ་རི་
གསར་རྙེད་བྱུང་མཁན་ཡིན་པ་ཚོད་དཔག་བྱེད་བཞིན་ཡོད། ཡིན་ན་
ཡང་། དེས་ཁོ་ལོམ་བྷཱ་སི་མ་སླེབས་པའི་ཡར་སྔོན་ལ་ཨ་མེ་རི་ཁ་མེད་
ཚུལ་བསྟན་པ་མ་རེད། ཁ་གསལ་བོ་བཤད་ན། དེས་ཡོ་རོབ་གླིང་གི་
མི་དག་གིས་ཨ་མེ་རི་ཁ་དེ་ཁོ་ལོམ་བྷཱ་སི་ཡིས་གསར་རྙེད་མ་བྱུང་ཡར་
སྔོན་ཨ་རི་ཟེར་བ་ཞིག་ཡོད་པ་ཤེས་མེད་ཚུལ་བསྟན་པ་རེད། ཁོ་ལོམ་
བྷཱ་སི་གནས་དེར་མ་སླེབས་པའི་ཡར་སྔོན་ཞིག་ནས་མི་དག་གནས་
དེར་འཚོ་སྡོད་བྱས་ཡོད་པ་མ་ཚད་སྲིད་པའི་དཔལ་ཡོན་གྱི་རིགས་
དུ་མ་དར་སྤེལ་བྱུང་ཡོད་པ་རེད། ང་ཚོས་མེ་གླིང་ལྷོ་མའི“ (South
America)ཕླེ་རོའི་ (Peru)ནང་དང་མེ་གླིང་བྱང་མའི་”(North
America)ལཱེག་སེ་ཁོ་ (Mexico)ནང་གི་ཡོ་ཁཱ་ཋན་༠ (Yukatan)
བཅས་ནས་ཞིག་རལ་དུ་གྱུར་པའི་ཧ་ཅང་གི་ཁང་བརྩེགས་རྙིང་བ་རྙེད་
ཐུབ་པ་དེས། ང་ཚོས་ཕཱ་རོ་དང་ཡོ་ཁཱ་ཋན་གྱི་ནང་དུ་ཆེས་སྔ་མོའི་དུས་
ཤིག་ནས་མིའི་རིགས་གཞིས་ཆགས་ཏེ་སྲིད་པའི་དཔལ་ཡོན་སྤེལ་
ཡོད་པ་མཚོན་ཡོད། འོན་ཀྱང་། ད་ལྟ་ང་ཚོར་གསལ་ཆ་དེ་འདྲ་མེད་
པ་ནང་བཞིན། ང་ཚོས་དེའི་སྐོར་ལ་སྐད་ཆ་ཡག་ཐག་ཆོད་པ་ཞིག་
བཤད་ཐུབ་ཚོད་མ་རེད། ཅིག་བྱས་ན། ང་ཚོས་རྗེས་ཕྱོགས་དེ་དག་གི་
སྐོར་ལ་དོན་དངོས་མང་བོ་གསར་རྟོགས་འབྱུང་སྲིད་ཀྱི་རེད།
ཨོ་གླིང་དང་ཡ་གླིང་གཉིས་ཀྱི་སྐམ་ས་དེ་ལ་དབྱིན་ཡིག་གི་ནང་དུ་
ཡོར་ཨེ་ཤི་ཡཱ༠ (Eurasia)ཟེར་བ་དང་། དེའི་ནང་གི་མཱི་སཱོའོ་ཕཱོ འོ་ཋེ་
མེ་ཡཱ( Mesopotaminia)ནང་དང་། ཨེ་ལྗིབ་(Egypt) ཀྱི་ནང་། ཁི་
རཱེ་ཋེ॰་ (Crete)ནང་། རྒྱ་གར་གྱི་ནང་། རྒྱ་ནག་གི་ནང་བཅས་སུ་ཧ་
ལམ་ཆེས་སྔ་མོའི་དུས་ནས་སྲིད་པའི་དཔལ་ཡོན་དར་ཡོད་པ་དང་
ཨེ་ལྗིབ་དེ་ད་ལྟ་ཧྥེ་གླིང་གི་ཁུངས་སུ་གཏོགས་ན་ཡང་། ང་ཚོས་དེ་
ཨོ་གླིང་དང་ཡ་གླིང་འདྲེས་མའི་ཁུངས་སུ་གཏོགས་པར་ཆ་འཇོག་བྱེད་
ཀྱི་ཡོད། དེ་ནི་འདི་གཉིས་དང་ཧ་ཅང་ཁ་ཐག་ཉེ་བའི་དབང་གིས་རེད།
གོང་གི་ཡུལ་ལུང་དེ་དག་ནི་གནའ་བོའི་རུས་སྡེ་ཪྙིང་བ་དེ་དག་
གིས་འཚོ་སྡོད་བྱེད་སའི་གནས་བཙལ་ནས་འཁྱམས་པའི་དུས་སུ།
གཞིས་སྡོད་ཀྱི་གནས་ལ་གཏན་ཁེལ་བའི་ཡུལ་རྐྱང་རྐྱང་ཡིན། ཁོང་
ཚོས་བདམས་པའི་གནས་ག་འདྲ་འདུག དེ་ནི་ངེས་པར་དུ་ཁོང་ཚོ་
ལ་ལས་སླ་བོའི་སྒོ་ནས་ཁ་ཟས་རེག་ཐུབ་པའི་གནས་ཡིན་དགོས་པ་
རེད། ཁོང་ཚོའི་ཁ་ཟས་ཞིང་ལས་ལ་བརྟེན་དེ་རེག་དགོས་ཀྱི་ཡོད་
པས། ཞིང་ལས་ལ་མཚོན་ན་ངེས་པར་དུ་ཆུ་ནི་ཆེས་མེད་ཐབས་མེད་
པ་ལྟ་བུ་ཆགས་ཡོད་པ་རེད། ཆུ་མེད་པ་ཡིན་ན། ཞིང་ས་སྐམ་འགྲོ་
བས་འབྲས་བུ་གཅིག་ཀྱང་སྨིན་མི་ཐུབ་པ་རེད། ཁྱོད་ཀྱིས་ཤེས་གསལ་
ལྟར། ཆར་དུས་སུ་རྒྱ་གར་གྱི་ནང་ལ་ཆར་ཡག་པོ་མ་བབས་པ་ཡིན་ན།
འབྲུ་རིགས་ཀྱི་སྐྱེ་སྟོབས་ཞན་པས་ཁ་ཟས་ཆད་དེ་མུ་གེ་འབྱུང་གི་ཡོད།
དབུལ་བོ་དེ་ཚོ་ལྟོགས་གྲིར་འཆི་བ་ལས་གཞན་ན་ཐོབ་རྒྱུ་ཅི་ཡང་མེད་
པར་བསྟེན། ཆུ་ནི་ཆེས་མེད་དུ་མི་རུང་བའི་འཚོ་བའི་རྩ་དོན་ཞིག་ཏུ་
ཆགས་ཡོད་པ་རེད། དེ་འདྲ་ཡིན་ཙང་། གནའ་སྔ་མོའི་གཞིས་སྡོད་པཔ་
དག་གིས་ངེས་པར་དུ་ཆུ་འབོར་ཆེན་ཡོད་སའི་གནས་ཤིག་བདམ་ཡོད་
པ་ཡིན་པས། ང་ཚོས་ཀྱང་དེ་ལྟར་ཡིན་ལུགས་ཧ་གོ་བ་རེད།
མྲེ་སྭྰའོ་ཕཱོའོ་ཋེ་མེ་ཡཱ( Mesopotaminia)་ཡི་ནང་དུ། ཋེ་གྷི་
རཱེ་སི(Tigris)དང་ཡོའོ་ཧྥི་རེ་ཋི་སི(Euphnates)་ཟེར་བའི་གཙང་
བོ་ཆེན་པོ་གཉིས་ཀྱི་བར་དུ་གཞིས་ཆགས་ཡོད་པ་དང་།
ལྗིབ(Egypt)་ཀྱི་ནང་དུ། ཁོང་ཚོར་གཙང་བོ་ཆེན་པོ་ནེལ(Nile)་ཡོད་
པ་དང་། རྒྱ་གར་གྱི་ནང་དུ། ཁོ་ཚོའི་གྲོང་ཁྱེར་མང་ཕྱོགས་ཆུ་བོ་ཆེན་
པོ་རྒྱ་གར་ཆུ་བོ་"(Indus)དང་ཆུ་བོ་གངྒཱ།“ (Gangas) ཆུ་བོ་ལྗམ་
ནཱ་(Jumma)སོགས་ཀྱི་ཉེ་སར་གནས་ཆགས་ཡོད་པས། ཆུ་ནི་
ཁོང་ཚོར་ཆེས་མེད་དུ་མི་རུང་བའམ་བླ་ན་མེད་པའི་ནོར་བུ་རིན་པོ་
ཆེ་ནང་བཞིན་རང་ཅག་ལ་འཛད་པ་མེད་པའི་ཟས་ཀྱི་གཏེར་ཆེན་པོ་
སྩོལ་བར་ཡིད་ཆེས་བྱེད། ཨེ་ལྗིབ་(Egypt) ཀྱི་ནང་དུ། ཁོང་ཚོས་ཆུ་
བོ་ནེལ་ལ་ཡབ་ཆེན་ཉཱེལ་ཞེས་འབོད་པ་མ་ཚད་ཕྱག་མཆོད་འབུལ་
བ་ཡིན། ཁྱེད་ཀྱིས་ཤེས་གསལ་ལྟར་རྒྱ་གར་གྱི་ནང་དུ། གངྒཱ་ལ་དད་
འདུན་གྱི་ཕྱག་མཆོད་འབུལ་ཞིང་བྱིན་རླབས་འབྱུང་བར་ཡིད་འཇོག་
བྱེད་པ་ནང་བཞིན། རྒྱ་གར་སྐད་དུ་(Ganges mai) དེ་མ་ཡུམ་གངྒཱ་
ཟེར་བ་དང་། ད་དུང་ཁྱོད་ཀྱིས་གནས་མཇལ་དག་གིས་སྐད་ཆེན་པོས་
“Ganga mai ki-jai” ཟེར་ནས་འབོད་ཀྱིན་ཡོད་པ་ཐོས་ཡོད་རྒྱུ་རེད།
དེའི་བསྟན་དོན་ནི་ཧ་ཅང་རྟོགས་སླ་བོ་ཞིག་སྟེ། ཆུ་བོ་དེ་དག་ནི་ཁོང་
ཚོར་མཚོན་ན་དད་ཡུལ་མཆོད་གཞིས་ལྟ་བུ་ཆགས་ཡོད་པས་རེད།
གཙང་བོ་དེ་དག་གིས་ཁོང་ཚོར་ཆུ་སྦྱིན་པ་ཁོ་ན་མ་ཡིན་པར། དེའི་མི་
ཚད་ས་གཤིས་ལེགས་བྱེད་དང་ཞིང་ཁ་ཕྱུག་པོར་གཏོང་ཆེད་དུ་འདམ་
དང་བྱེ་མ་ཡང་སྩོལ་གྱི་ཡོད། གཙང་ཆུ་དང་འདམ། ས་གཞི་དག་གིས་
ཁ་ཟས་འབོར་ཆེན་བསྩལ་ཡོང་བ་རེད། དེ་འདྲའི་གནས་བབས་ལ་
བསྟེན་ནས་ཡབ་ཆེན་དང་ཡུམ་ཆེན་ཞེས་བོས་པ་ཡིན་ན་ཡང་། མི་
དེ་ཚོར་སླར་ཡང་དེ་ལྟར་འབོད་དགོས་པའི་རྒྱུ་མཚན་ལ་དོ་སྣང་མི་བྱེད་
པའི་གོམས་གཤིས་ཤིག་མ་གཞི་ནས་ཡོད་པས། ཁོང་ཚོས་བསམ་
གཞིག་ཅི་ཡང་མ་བྱེད་པར་གཞན་ལ་བསྐྱར་ཟློས་བྱས་ནས་འགྲོ་
བཞིན་ཡོད། དེ་ན་ང་ཚོས་ངེས་པར་དུ་དྲན་དགོས་པ་ནི་གཙང་བོ་ཉཱེལ་
དང་གངྒཱ་ལ་སོགས་དེ་འདྲའི་རྩ་ཆེན་པོ་རྩི་དོན་ཡང་། མདོར་དེད་ན།དེ་
དག་གི་ང་ཚོར་ཆུ་དང་ཁ་ཟས་བསྩལ་ཡོང་བས་རེད་ཟེར་ནས་བཤད་
མི་ཆོག་པ་མི་འདུག་སྙམ།

འཛམ་གླིང་འདིའི་གནའ་སྔ་མོའི་དུས་ཀྱི་གྲོང་
ཁྱེར་ཆེན་པོ་འགའ།

གོང་དུ་ང་ཚོས་མིའི་རིགས་ཐོག་མར་ཆུ་བོ་ཆེན་པོའི་ཉེ་འགྲམ་
དང་ས་ཞིང་གཤིན་པོ་ཅན་གྱི་ལུང་གཤོངས་ཆུ་དང་ཟས་འཛད་མེད་དུ་
འབྱུང་བའི་གནས་ན་གཞིས་ཆགས་ནས་བསྡད་ཡོད་ཚུལ་བཤད་ཟིན་
པ་ནང་ལྟར། གྲོང་ཁྱེར་ཆེན་པོ་འདི་དག་ཡང་གཙང་བོའི་འགྲམ་རྒྱུད་
ལ་ཆགས་ཡོད་པ་རེད། མཚན་སྙན་ཅན་གྱི་གྲོང་ཁྱེར་རྙིང་བ་ཁ་ཤས་
ཀྱི་མིང་བཀོད་ན་ཁྱོད་རང་གིས་ཀྱང་གོ་མྱོང་ཡོད་ན་ཐང་། དེ་དག་ནི་
མྲེ་སཱོའོ་ཕཱོའོ་ཋེ་མེ་ཡཱ (Mesopotamia)ནང་དུ་ཡོད་པའི་བྷེ་བྷེའི་ལཱོན་
 (Babylon)དང་། ནེའི་ནེེ་ཝཱ་(Nineveh) ཨཱ་སཱོར་ (Assur)
སོགས་ཡིན་ན་ཡང་། འདི་ཚོ་ཚང་མ་རྒྱུན་ཆད་ནས་ཡུན་རིང་འགོར་
ཡོད་པ་དང་། མི་དེ་ཚོས་མཚམས་རེར་ད་དུང་གྲོང་ཁྱེར་འདི་ཚོའི་ལྷག་
འཕྲོ་བྱེ་མ་དང་སའི་དོང་ཟབ་མོ་ལྟ་བུ་ནས་རེ་ཟུང་རྙེད་ཀྱི་ཡོད་པ་རེད།
ལོ་ངོ་སྟོང་ཕྲག་དུ་མའི་རིང་ལ། དེ་དག་བྱེ་མ་དང་ས་རྡུལ་གྱི་ཁྲོད་དུ་
ཡོངས་སུ་ནུབ་སོང་བས། ཁོ་ཚོའི་རྗེས་ཤུལ་ཙམ་ཡང་མཐོང་ཡུལ་དུ་
མེད་པར་ཆགས་པ་རེད། ས་ཆ་ཁ་ཤས་ནས་སྔོན་གྱི་ས་རྡུལ་དང་བྱེ་
མའི་གསེང་ལ་ཐིམ་སོང་བའི་གྲོང་ཁྱེར་རྙིང་བ་དག་གི་སྟེང་ལ་གྲོང་
ཁྱེར་གསར་བ་འགའ་ཆགས་ཡོད་པ་རེད། མི་ཚོས་གྲོང་ཁྱེར་རྙིང་བ་
དེ་དག་རྙེད་པར་ས་རྐོ་རྡོ་སློག་གཏིང་ཟབ་མོ་བྱས་ཏེ། སྐབས་རེར།ཁོང་
ཚོས་ཕྱོགས་རེ་འགའ་ནས་གྲོང་ཁྱེར་ཁ་ཤས་རེ་ལག་སོན་བྱུང་ཡོད་ན་
ཡང་། དེ་དག་ཚང་མ་དུས་གཅིག་ལ་གནས་སྡོད་བྱས་མེད་པ་མངོན་
གསལ་རེད། གྲོང་ཁྱེར་གཅིག་ཧ་ལམ་ལོ་ངོ་སྟོང་ཕྲག་དུ་མར་གནས་
ཡོད་པ་དང་། གྲོང་ཁྱེར་དེའི་ནང་ལ་ཐོག་མར་གནས་པའི་མི་དག་
ཚེ་ལས་འདས་ཏེ། ཁོང་ཚོའི་བུ་རྒྱུད་དང་བུ་རྒྱུད་ཀྱི་བུ་རྒྱུད་ཀྱང་དེར་
གཞིས་ཆགས་ཏེ་མཐར་ཤི་སོང་བ་དང་། དེ་ནས་རིམ་གྱིས་གྲོང་ཁྱེར་
དེ་ལ་ཉམས་རྒུད་ཐེབས་ཏེ་མི་ཁ་ཤས་ཙམ་ལས་གནས་སྡོད་བྱེད་མི་
མེད་པར་ཆགས་པ་དང་། མཐར་གནས་དེ་གར་མི་གཅིག་ཀྱང་འཚོ་
སྡོད་བྱེད་མཁན་མེད་པར་ཡོད་ཚད་ཞིག་རལ་གྱི་ཕོང་པོར་གྱུར་བ་མ་
ཟད། བྱེ་མ་དང་ས་རྡུལ་ཐོན་ནས་གྲོང་ཁྱེར་དེ་ཡོངས་སུ་ཟིན་པ་རེད།
དེ་གཏན་ནས་བདག་སྐྱོང་དང་ཉར་ཚགས་བྱེད་མཁན་མེད་པས། མི་
ལོ་མང་བོ་མང་བོའི་རྗེས་སུ། གྲོང་ཁྱེར་ཡོངས་རྫོགས་བྱེ་རྡུལ་གྱིས་ཁྱུར་
མུད་བཏང་སོང་བ་དང་ཡུལ་དེར་སྔོན་ཆད་གྲོང་ཁྱེར་ཞིག་ཡོད་པའི་ལོ་
རྒྱུས་ཕྱིར་དྲན་བྱེད་པའི་མི་ཡང་མེད་པར་ཆགས་པ་རེད། དེ་ལྟར་ལོ་ངོ་
སྟོང་ཕྲག་མང་བོ་ཕར་བརྒལ་བ་ན། ཡང་བསྐྱར་མི་གསར་བ་ཡོང་ནས་
གྲོང་ཁྱེར་གསར་བ་གསར་སྐྲུན་བྱས་པ་རེད། ཡུན་གྱིས་གྲོང་ཁྱེར་
གསར་བ་དེ་ཡང་སླར་ཡང་རྙིང་ཁོག་ཏུ་གྱུར་ནས་རྒུད་མགོ་བརྩམས་
ཏེ་ཞིག་རལ་གྱི་ཕོང་པོར་གྱུར་ནས་ཡོད་ཚད་བྱེ་མ་དང་ས་རྡུལ་གྱི་འོག་
ལ་ཐིམ་ནས་དུས་ཡུན་རིང་པོར་མཐོང་ཡུལ་དུ་མེད་པར་ཆགས་པ་
དེའི་དབང་གིས། ང་ཚོས་སྐབས་ལན་རེར་ཞིག་རལ་དུ་གྱུར་བའི་གྲོང་
ཁྱེར་མང་བོ་ཞིག་གཅིག་ཐོག་གཅིག་བརྩེགས་ཀྱི་རྣམ་པའི་རྙེད་པ་
རེད། བྱེ་མའི་གནས་ལ་ཆགས་ཡོད་པའི་གྲོང་ཁྱེར་དེ་དག་དམིགས་
བསལ་གྱིས་འཇིགས་སླ་བའི་རྒྱུ་རྐྱེན་ཞིག་ཡོད་པ་ནི། བྱེ་མས་བྱ་དངོས་
ཡོད་ཚད་བཀབ་ནས་བུད་འགྲོ་བ་དེ་རེད།
གྲོང་ཁྱེར་གཅིག་གི་རྗེས་ལ་གཅིག་བྱུང་བ་དེ་ནི། སྐྱེས་པ་དང་བུད་
མེད་བྱིས་པ་སོགས་ཀྱིས་གྲུབ་པའི་མིའི་ཁྲོམ་ཚོགས་ཤིག་སྐྱོང་པའམ་ག
ཞིས་ཆགས་སའི་གནས་སུ་གྱུར་ཡོད་པ་དང་། དེ་ནས་རིམ་གྱིས་
དེ་ཡང་མཐའ་མར་མཐོང་བའི་གནས་སུ་མེད་པར་ཆགས་འགྲོ་བ་ལ་
སོགས་ཅུང་ངོ་མཚར་བའམ་ཧ་ལས་པའི་དོན་དག་ཅིག་མ་རེད་དམ།
སྔོན་མའི་གྲོང་ཁྱེར་རྙིང་བ་ཡོད་སའི་གནས་དེ་ལ་བསྐྱར་དུ་མི་ཚོགས་
གསར་བ་ཐོན་པ་དང་གྲོང་ཁྱེར་གསར་བཞེང་མཛད་དེ། དེ་དག་གི་
ནང་དུ་གཞིས་ཆགས་ནས་ཡུན་རིང་ལ་བསྡད། དེ་ནས་ཡང་དེ་དག་
ལ་ཤུལ་རྗེས་དང་རྟགས་མཚན་ཙམ་ཡང་མེད་པར་མི་མངོན་པའི
དབྱིངས་ལ་ཡལ་འགྲོ་བཞིན་ཡོད། ངས་གྲོང་ཁྱེར་འདིའི་སྐོར་བཤད་
པ་ལ་ཐ་སྙད་དང་ཚིག་གྲུབ་ཁ་ཤས་ལས་བཀོལ་མེད་ན་ཡང་། འདས་
ཟིན་པའི་ལོ་རྒྱུས་སྟེང་བྱུང་བའི་གྲོང་ཁྱེར་དེ་དག་གི་དར་རྒུད་ཀྱི་ལོ་ཟླ་
སྟོང་ཕྲག་མང་བོ་ཞིག་ལ་བསམ་བློ་གཏོང་གི་ཡོད་པ་མ་ཚད། གཞན་
གྲོང་ཁྱེར་མང་བོ་ཞིག་གིས་གནས་དེ་དག་ལ་ཁྲིད་ནས་བུད་འགྲོ། ང་
ཚོས་མི་ཞིག་ལོ་བདུན་ཅུ་དང་ཡང་ན་བརྒྱད་ཅུ་ལ་སླེབས་ན་བགྲེས་
པོ་ཞེས་འབོད་ཀྱིན་ཡོད། ཡིན་ན་ཡང་ང་ཚོས་ལོ་ངོ་སྟོང་ཕྲག་མང་
བོར་བསམ་བློ་གཏོང་དུས། ལོ་བདུན་ཅུ་དང་བརྒྱད་ཅུ་ནི་ཅི་ཞིག་རེད།
ཅི་འདྲའི་བྱིས་པ་མང་བོ་ཞིག་ཡར་སྐྱེས་པས་མི་ཚད་མར་རྒུད་པའི་
ཉམས་ཀྱིས་བགྲེས་པོ་ཆགས་པ་དང་མཐར་ཤི་བའི་གོ་རིམ་དེ་དག་
གྲོང་ཁྱེར་དེ་ཚོའི་ནང་ན་མཐའ་མེད་པ་ཞིག་བསྐྱར་ཟློས་ཀྱི་ཚུལ་དུ་
ཡོད་པ་རེད།
ཡིན་ན་ཡང་། ད་ལྟ་བྷེ་བྷེའི་ལཱོན(Babylon)་དང་ནེའི་ནེེ་ཝཱ
(Nineveh)སོགས་ནི་ང་ཚོ་ལ་མཚོན་ན་མིང་གི་ལྷགས་མ་ཙམ་རེད།
ཕྱོགས་གཞན་ཞིག་ནས་བཤད་ན།དེང་གི་སཱེ་རཱེ་ཡ (Syria)་
རྒྱལ་ཁབ་ནང་ན་ཡོད་པའི་གྲོང་ཁྱེར་དྷ་མཱ་སི་ཁཱོ་སཱི་º(Damascus)
ནི་གནའ་སྔ་མོའི་དུས་ཀྱི་གྲོང་ཁྱེར་རྙིང་ཤོས་ཤིག་ཆགས་བསྡད་ཡོད་
པ་རེད། ཡིན་ན་ཡང་། འདི་ནི་ད་དུང་མ་འཇིག་པར་གནས་བསྡད་
ཡོད་པ་རེད། མི་ལ་ལས་དྷ་མཱ་སི་ཁཱོ་སཱི་(Damascus)་ནི་དེང་གི་
འཛམ་གླིང་འདིའི་ནང་གི་གྲོང་ཁྱེར་ཆེས་རྙིང་ཤོས་རེད་ཟེར་ནས་
བཤད་མཁན་ཡང་བྱུང་ཡོད། རྒྱ་གར་ནང་ལ་མཚོན་ན། ང་ཚོའི་གྲོང་
ཁྱེར་ཆེས་ཤོས་དེ་དག་ཡང་གཙང་འགྲམ་དག་ལ་ཆགས་ཡོད། དྷེ་ལེ་
(Delhi)ཡི་ཉེ་འགྲམ་ལ་ཆགས་ཡོད་པའི་གྲོང་ཁྱེར་ཡེན་དྷི་རབ་རཱ་
སི་ཐཱ' (Indraprastha)་ཟེར་བ་དེ་ནི་ཆེས་རྙིང་ཤོས་ཤིག་རེད། ཡིན་
ན་ཡང་། གྲོང་ཁྱེར་ཡེན་དྷི་རབ་རཱ་སི་ཐཱ (Indraprastha)་གཅིག་པོ་
ཙམ་མ་རེད། གྲོང་ཁྱེར་བྷེ་ནཱ་རེ་སི་" (Benares)དང་ཁཱ་ཤྭེ" (kashi)
ཡང་ཧ་ཅང་རྙིང་བ་ཞིག་རེད། ཅིག་ཐང་ན། གྲོང་ཁྱེར་འདི་དག་ནི་
འཛམ་གླིང་འདིར་མ་ཉམ་པར་གནས་བཅས་པའི་གྲོང་ཁྱེར་རྙིང་ཤོས་
ཤིག་ཡིན་ཤས་ཆེ། དེ་བཞིན་ཁྱོད་རང་གི་བསམ་པར་ཡང་ཨཱ་ལཱ་ཧཱ་པཱ་
ཊ་(Allahabad) དང་ཀཱན་པོར་'(kanppur) ཕཱ་ཋི་ནཱ॰ (Patna)སོགས
གཞན་གྲོང་ཁྱེར་མང་བོ་ཞིག་གཙང་འགྲམ་ལ་ཆགས་ཡོད་པའི་དྲན་
སྣང་ཤར་ཡོང་རྒྱུ་རེད། གྲོང་ཁྱེར་ཕཱི་རཱ་ཡཱ་གྷི་ (Prayag)འམ་ཨཱ་ལཱ་ཧཱ་
པཱ་ཊ་(Allahabad)ཟེར་བ་དེ་དང་ཕཱ་ཋི་ནཱ་(Patna)འམ་པཱ་ཊཱ་ལེ་པོ་ཏི་རཱ་
གྲོང་ཁྱེར་སོགས་ཧ་ལས་པའི་རྙིང་བ་ཡིན་ཟེར་ནས་བཤད་སྲོལ་ཆགས་
ཡོད་ཀྱང་། དེ་དག་ནི་ཧ་ཅང་གི་རྙིང་བ་ཞིག་མ་རེད།
དེའི་མི་ཚད་རྒྱ་ནག་གི་ནང་ན་ཡང་གནའ་བོའི་གྲོང་ཁྱེར་དུ་མ་ཡོད།

ཨེ་ལྗིབ་དང་ཁི་རཱེ་ཌེ་གླིང་ཕྲན།

གནའ་སྔ་མོའི་དུས་ཀྱི་གྲོང་དང་གྲོང་ཁྱེར་འདི་དག་གི་ནང་ལ་
གནས་པའི་མིའི་རིགས་ག་འདྲ་ཡོད། ང་ཚོས་ཁོང་ཅག་གིས་བཟོས
པའི་སྒྲིག་གཞི་དང་སྐབས་དེའི་ཁང་བརྩེགས་ཆེན་པོ་དག་ལས་གསར་
རྟོགས་འགའ་བྱུང་ཐུབ་ཀྱི་ཡོད། དེ་མིན་ཁོང་ཚོས་བཞག་པའི་རྡོ་
རིང་དེ་དག་གི་ངོས་ཀྱི་ཡི་གེ་ལས་ཀྱང་ཤེས་ཐུབ། དེར་བརྟེན་ང་ཚོས་
སྐབས་དེའི་འབྲེལ་ཡོད་གལ་ཆེན་རེ་ཟུང་འཆད་ཐུབ་པའི་ཧ་ཅང་རྙིང་
ཁོག་གི་དཔེ་དེབ་འགའ་རེ་ལག་སོན་བྱུང་ཡོད།
ཨེ་ལྗིབ་(Egypt) ཀྱི་ནང་དུ། ང་ཚོར་བང་སོ་ཆེན་པོ་དང་རྗེ་མོ་
སེང་གཟུགས་མ་”(Sphinx)ཟེར་བ་དེ་ད་དུང་ལོའོ་ཁི་ཟོར“(Luxor)
ས་ཁུལ་དང་གནས་གཞན་ན་ཡོད་པའི་ལྷ་ཁང་ཧ་ཅང་ཆེན་པོ་དག་གི་
ཞིག་རལ་གྱི་ཕུང་པོ་དག་མཐོང་ཡུལ་དུ་ལྷགས་ཡོད། ང་ཚོས་སོའོ་རྫི་
ཁཱ་ནལ་ (SuezCanal)བརྒྱུད་ནས་འགྲོ་བའི་སྐབས་སུ་འདི་དག་ལ་
ཐག་མི་རིང་ན་ཡང་། ང་ཚོས་དེ་དག་མཐོང་མྱོང་ཡོད་པ་མ་རེད། ཡིན་
ན་ཡང་ང་ཚོས་དེ་དག་གི་འདྲ་རིས་རེ་ཟུང་རིག་མྱོང་ཡོད་པ་འདྲ། ཁྱོད་
ཀྱིས་དེ་དག་ཧ་ལམ་སྦྲག་བྱང་གི་རི་མོའི་སྟེང་ནས་མཐོང་མྱོང་ཡོད་
རྒྱུ་རེད། སི་ཧྥེར་ཁི་སི (Sphinx)ཟེར་བ་འདི་བུད་མེད་ཀྱི་མགོ་བརྙན
ཅན་གྱི་སེང་གེའི་དབྱིབས་རིས་ཤིག་རེད། དེ་ནི་ཆེས་ཆེ་བའི་དངོས་
ཟོག་ཅིག་རེད། སུ་གཅིག་གིས་ཀྱང་དེ་ཅིའི་ཕྱིར་དུ་བཟོས་དང་དེས་ཅི་
ཞིག་མཚོན་གྱིན་ཡོད་མེད་སོགས་ཤེས་ཀྱི་མེད། བུད་མེད་དབུ་བརྙན་
དེའི་གདོང་ནས་ལྐོག་གྱུར་ཉམ་ཆུང་གི་འཛུམ་མདངས་ཤིག་མངོན་
ཡོང་བས། མི་ཚོས་འཛུམ་མདངས་དེའི་བསྟན་དོན་སྐོར་ལ་ཐེ་ཚོམ་
དང་ངོ་མཚར་སྐྱེས་ཀྱིན་ཡོད། གལ་ཏེ་མི་ཞིག་སེང་གེ་དེ་ལྟ་བུ་ཞིག་
ཡིན་པའི་དབང་དུ་བཏང་ན། དེའི་བསྟན་དོན་ཁྱོད་ཀྱིས་ཀྱང་ཧ་གོ་རྒྱུ་
མ་རེད།
རྗེ་མོ་སེང་གཟུགས་མ་(Sphinx) སེང་གཟུགས་མོ་མགོ་ཅན་མ་དེ་
ཡང་ཆེས་ཆེ་བའི་བཟོ་བཀོད་ཅིག་རེད། འདི་དག་ནི་དོན་དངོས་ཐོག་
གནའ་བོའི་ཨེ་ལྗིབ་ཀྱི་རྒྱལ་པོ་ཕཱ་རཱོ་སི་རྒྱལ་རྒྱུད་ཀྱི་"(Pharaohs)
གདུང་རབས་སོ་སོའི་བང་སོ་རེད། ཁྱོད་ཀྱིས་དབྱིན་ཇི་རྒྱལ་ས་ལོན་
འྡོན་གྱི་དབྱིན་ཇིའི་འགྲེམས་སྟོན་ཁང་ནས་ཨེ་ལྗིབ་པའི་དམར་གདུང་
ཞིག་མཐོང་མྱོང་བ་དེ་དྲན་པར་འཁོར་ཡོང་ངམ། མི་དང་དུད་འགྲོའི་རོ་
དམར་གདུང་མ་དེ་དག་རྙིང་རུལ་ལ་མི་འགྲོ་བའི་ཆེད་དུ་སྣུམ་དང་སྨན་
རྫས་ཀྱི་རིགས་བེད་སྤྱད་དེ་བསྐུས་ཡོད།ཨེ་ལྗིབ་ཀྱི་གནའ་བོའི་ཕཱ་རཱོ་སི་
རྒྱལ་རྒྱུད་(Pharaohs) ཀྱི་གདུང་རབས་སོ་སོ་ཤི་བའི་དུས་སུ་ཡང་ལུས་
ཕུང་དམར་གདུང་ལ་བཞག་ནས་བང་སོ་ཆེན་པོ་བཞེང་སྲོལ་ཡོད་པ་
མ་ཚད། དེ་དག་གི་ཉེ་སར་གསེར་དང་དངུལ་གྱི་རྒྱན་ཆ་སོགས་མཁོ་
ཆས་དང་ཟས་རིགས་འཇོག་གི་ཡོད། དེའི་རྒྱུ་མཚན། དེ་དག་གི་བསམ་
པར་ཤི་བའི་རྗེས་སུ་ཁོང་ཚོ་ལ་དེ་དག་མཁོ་གལ་ཡོད་སྙམ་ནས་མཁོ་
སྤྲོད་བགྱིས་པ་རེད། ལོ་གཉིས་གསུམ་ཙམ་གྱི་སྔོན་ལ་མི་འགའ་ཡིས་
ཕཱ་རཱོ་སི་རྒྱལ་རྒྱུད(Pharaohs)ཀྱི་གདུང་རབས་ལས་རྒྱལ་པོའི་མིང་ལ་ཥོ་ཋན་ཁཱ་མན
(Tutankhamen)ཟེར་བ་ཞིག་གི་བེམ་པོ་བང་སོ་དེ་
དག་གི་ཁྲོད་ནས་རྙེད་པ་དང་དེའི་ནང་དུ་ཁོའི་འགྲམ་ལ་དངོས་རྒྱུ་ཡག་
པོ་དང་རྩ་ཆེན་པོ་མང་བོ་ཞིག་བཞག་ཡོད་པ་གསར་རྙེད་བྱུང་འདུག
སྐབས་དེ་དུས། ཨེ་ལྗིབ་ཀྱི་ནང་དུ་ཡང་ཁོང་ཚོས་ཞིང་ལས་ཐོན་
སྐྱེད་ཀྱི་སླད་དུ་ཡུར་བ་དང་མཚོ་རྫིང་སྟབས་བདེ་མང་བོ་བཟོས་ཡོད།
ཆེས་དམིགས་བསལ་གྱིས་མིང་གྲགས་ཆོད་པའི་མཚོ་རྫིང་མེ་རེ་དྷོ་
མཚོ་རྫིང་ (Lake Merida) ལྟ་བུ་རེད། དེས་གནའ་བོའི་ཨེ་ལྗིབ་
པ་དག་གི་སྤྱང་གྲུང་དང་མདུན་སྐྱོད་ཀྱི་ངར་ཤུགས་མཚོན་ཡོད། ཁོང་
ཚོས་ངེས་པར་དུ་བང་སོ་ཆེན་པོ་དང་། མཚོ་དང་། ཡུར་བ་སོགས་རྩིག་
བྱེད་ཀྱི་འཕྲུལ་ཆས་སྟབས་བདེ་ཞིག་བཟོ་བསྐྲུན་བྱས་ཡོད་ངེས། ཁི་
རཱེ་ཋེ་གླིང་ཕྲན་( Crete)ནམ་ཁཱན་ཏྟེ་ཡ་གླིང་ཕྲན་” (Candia)ཆུང་
ཆུང་འདི་ནི་མེ་རྦྷེ་ཋེར་རེན་ནན་རྒྱ་མཚོའི ( Mediterranean Sea)
ཁྲོད་ན་ཡོད། ང་ཚོ་ཕཱོར་ཋི་སཱེ་བྷི་*(Port Said)ནས་ཝེའེ་་ནཱ་སི་
(Venice)ལ་འགྲོ་བའི་སྐབས་སུ་དེའི་ཉེ་སར་བརྒྱུད་ནས་སོང་མྱོང་
ཡོད། གླིང་ཕྲན་ཆུང་ཆུང་འདི་ནི་གནའ་སྔ་མོའི་དུས་ལ་དཔལ་ཡོན་
དར་སའི་ལྟེ་གནས་ཡག་པོ་ཞིག་རེད། ཁི་རེ་ཋེ་གླིང་ཕྲན་( Crete)ནང་
གི་ནོ་སོ་སི་"(Knossos)ས་ཁུལ་ན་ཆེས་ཆེ་བའི་ཕོ་བྲང་ཞིག་ཡོད།ང་
ཚོར་ཕོ་བྲང་དེའི་ལྷག་རོ་ད་ལྟ་ད་དུང་རིག་རྒྱུ་ཡོད་པ་མ་ཚད། ཕོ་བྲང་
དེའི་ནང་ན་ཁྲུས་ཁང་དང་ཆུ་འདྲེན་སྦུ་གུ་སོགས་ཡོད་པ་ནི་ཤེས་པ་
དམན་པའི་མིས་བལྟས་ན། དེང་རབས་ཀྱི་ཁྱད་ཆོས་ལྡན་པའི་གསར་
གཏོད་ཅིག་དང་ཀུན་ནས་མཚུངས། ཡུལ་དེ་ན་ད་དུང་རྫ་བཟོའི་ལག་
རྩལ། རྡོ་བརྐོས་རི་མོ། ཚོན་བྲིས་རི་མོ། ལྕགས་རིགས་སྤུས་ལེགས།
མཆེ་རུས་རྒྱན་ཆས་སོགས་ཡོད། ཁི་རེ་ཋེ་གླིང་ཕྲན་(Crete)ཆུང་ཆུང་
དེའི་ནང་གི་མི་རྣམས་ཀྱིས་ཞི་འཇམ་གྱི་འཚོ་བ་ལོངས་སུ་སྤྱོད་དེ་འཚོ་
བའི་འཕེལ་རྒྱས་ལ་མདུན་སྐྱོད་ཆེན་པོ་བྱས་ཡོད།
ཁྱོད་ཀྱིས་རྒྱལ་པོ་མྲེ་དྷ་སི་ (King Midas)ཡི་སྐོར་ཀློག་མྱོང་
ཡོད་རྒྱུ་རེད། ཁོས་སྡུག་བསྔལ་ཚད་མེད་མྱོང་ཡོད། ཁོས་རེག་རེག་
ཐུག་ཐུག་གི་དངོས་པོ་ཡོད་ཚད་གསེར་རུ་འགྱུར་འགྲོ། དེའི་ཕྱིར་ཟ་
མ་ཡང་གསེར་རུ་འགྱུར་འགྲོ་བས་ཟས་ཁམ་གང་ཡང་ཟ་ཐབས་བྲལ།
གསེར་ནི་ཟས་ཀྱི་ཚུལ་དུ་སྤྱོད་ཐབས་ཡོད་པ་མ་རེད། ཇི་ལྟར་སྤྱོད། དེ་
ནི་ཁོའི་འདོད་རྔམ་ལ་ཉེས་ཆད་གཅོད་སྟངས་ཤིག་རེད། གང་ལྟར་འདི་
ནི་རྟོག་བཟོ་བྱས་པའི་བརྩམས་སྒྲུང་ཞིག་ཡིན་རུང་། དེས་ང་ཚོ་ལ་
གསེར་ནི་མིས་རིན་ཐང་སྤྲད་པ་བཞིན་ཡོད་ཚད་ཀྱི་ཐད་ལ་བཀོལ་
ཆོག་ཆོག་དང་བེད་སྤྱོད་ཀྱི་རིན་ཐང་ལྡན་པ་ཞིག་མ་ཡིན་པར་བསྟན་
ཡོད།
དེ་མིན་འདིར་ཁི་རེ་ཋེ་(Crete)ཡུལ་ན་སྒྲུང་གཞན་པ་ཞིག་
ཡོད་པ་དེ་ཡང་ཁྱོད་ཀྱིས་གོ་མྱོང་ཡོད་རྒྱུ་རེད། དེ་ནི་སྲིན་པོ་མེ་ནོ་
ཥོར་ (Minotaur)གྱི་སྐོར་རེད། དེ་ནི་ལུས་སྟོད་མི་དང་ལུས་སྨད་
གླང་ཡིན་པའི་སྲིན་པོ་ཞིག་ཡིན་པར་ཚོད་དཔག་བྱས་ཡོད། བཤད་
སྲོལ་ལ་ན་གཞོན་ཕོ་མོ་མང་བོ་ཞིག་སྲིན་པོ་འདི་ལ་ཁ་ཟས་ཀྱི་དོད་དུ་
ཕུལ་གྱི་ཡོད་ཚུལ་བསྟན་ཡོད། ངས་ཁྱོད་ལ་སྔོན་ཆད་ཆོས་ལུགས་ཀྱི་
བསམ་ཚུལ་འདི་དག་རྒྱུས་མེད་པའི་ངང་སྐྲག་ཞིག་བརྒྱུད་ནས་ཡོང་
བ་ཡིན་ཚུལ་བཤད་མྱོང་། རང་བྱུང་ཁམས་ལ་གོ་རྟོགས་མེད་པའི་རྐྱེན་
གྱིས་ང་ཚོས་རང་གི་མཐའ་འཁོར་ལ་དེ་འདྲ་བྱུང་བཅུག་པ་དང་མི་
ཚོས་གླེན་རྟགས་ཚ་བའི་བྱ་བ་མང་བོ་སྤེལ་པ་རེད། བུ་བུ་མོ་ཚོ་སྲིན་
པོ་ལ་མཆོད་འབུལ་བྱེད་པའི་ལམ་ལུགས་དེ་ནི་ཆེས་ཡིད་དུ་མི་འོངས་
པའམ་དཔེ་མི་སྲིད་པ་ལྟ་བུ་ཞིག་རེད། དོན་ངོ་མ་སྲིན་པོ་དེ་འདྲ་ཞིག་
ཡོད་རྒྱུ་ཡང་མ་རེད། དེ་ནི་རྣམ་རྟོག་གིས་བཞེངས་པའི་གདོན་ཞིག་
མ་གཏོགས། ངས་དེ་འདྲའི་སྲིན་པོ་ཞིག་འཚོ་སྡོད་བྱས་མྱོང་ཡོད་པར་
ཡིད་ཆེས་བྱེད་ཀྱི་མེད།
གནའ་སྔ་མོའི་དུས་ལ། འཛམ་གླིང་འདི་ཡོངས་ལ་མིའི་མཆོད
འབུལ་ཟེར་བ་ཞིག་ཡོད་འདུག དེ་ནི་མི་ཚོས་རང་གི་བློའི་ཞེན་ཡུལ་
དུ་འཛིན་པའི་གནས་སམ་གུས་ཕྱག་འབུལ་སའི་ཡུལ་དེ་ལ་སྐྱེས་པ་
དང་བུད་མེད་ཀྱི་གཏང་རག་བྱེད་ལུགས་ཤིག་ཆགས་པ་རེད། ཨེ་ལྗིབ་
ཀྱི་ནང་དུ་བུ་མོ་ཚོ་གཙང་བོ་ནེལ་(Nile)གྱི་ནང་ལ་གཡུགས་ན། ཡབ་
ཆེན་ནེལ་ཐུགས་མཉེས་པའི་མཆོད་པར་འགྲོ་བའི་ལྟ་ཚུལ་ཞིག་རྒྱུན་
སྐྱོང་གི་ཡོད།
སྟབས་ལེགས་པ་ཞིག་ལ། མིའི་རིགས་ཀྱི་གཏང་རག་བྱེད་པའི
ལམ་ལུགས་དེ་ད་ལྟ་གནས་གང་ན་ཡང་མི་འདུག འཛམ་གླིང་འདིའི་
གྲུ་ཟུར་རེ་རེ་ནས་བྱེད་ལུགས་དེ་ཧ་ལམ་མིང་གི་ལྷག་མ་ཙམ་དུ་བཏང་
འདུག ཡིན་ན་ཡང་། ད་དུང་མི་ལ་ལས་བྱོལ་སོང་དུད་འགྲོའི་རིགས
བསད་ནས་ལྷ་ལ་མཆོད་འབུལ་གཏང་རག་གི་ཆོ་ཁ་སྤེལ་གྱིན་ཡོད།
དེ་ནི་ཆེས་བསམ་ཡུལ་ལས་འདས་པའི་ཕྱག་མཆོད་བྱེད་ལུགས་ཤིག་
རེད།

རྒྱ་ནག་དང་རྒྱ་གར།

ང་ཚོས་མྲེ་སཱོའོ་པཱོའོ་ཋེ་མེ་ཡཱ་( Mesopotamia)དང་ཨེ་ལྗིབ་
(Egypt)ད་དུང་མེ་ཏྟེ་ཋེར་རེན་ནན་རྒྱ་མཚོའི་( Mediterranean)
ནང་ན་ཡོད་པའི་ཁི་རེ་ཋེ་གླིང་ཕྲན་(Crete)སོགས་སུ་གནའ་སྔ་
མོའི་དུས་ཀྱི་དཔལ་ཡོན་གྱི་མགོ་རྩོམ་ལུགས་དང་འཕེལ་རྒྱས་ཀྱི་
ལམ་ཁར་སྙེག་ལུགས་སོགས་ལ་ང་ཚོས་བལྟས་ཟིན་པ་རེད། དེ་དང་
དུས་མཚུངས་སུ། རྒྱ་ནག་དང་རྒྱ་གར་གྱི་ནང་ལ་ཡང་རང་སོ་སོའི་
ཐབས་ལམ་གྱི་སྟེང་ནས་དཔལ་ཡོན་གྱི་འཕེལ་རྒྱས་ཆེན་པོ་ཞིག་མགོ་
བརྩམས་ཟིན་པ་རེད།
རྒྱ་ནག་གི་ནང་གང་ན་མི་མང་འཚོ་སྡོད་བྱས་ཡོད་ན་དེ་ནི་གཙང་
བོ་ཆེན་པོ་ཡོད་སའི་ལུང་གཤོངས་དག་རེད། དེར་གནས་པའི་མི་
ལ་ཧོར་པ་( Mongolian)ཟེར་ནས་འབོད་ཀྱིན་ཡོད། ཁོང་ཚོས་ལི་
དང་ལྕགས་ཀྱིས་སྣོད་ཆས་ཡག་པོ་བཟོས་ཡོད་པ་མ་ཚད། ཡི་གེ་འབྲི་
བའི་ཐབས་ཀྱང་གསར་བ་ཞིག་བརྩམས་ཡོད་པ་རེད། འབྲི་སྟངས་
དེ་ང་ཚོ་རྒྱ་གར་ཧིན་རྡུའི་ཡི་གེ་དང་། ཡང་ན་དབྱིན་ཇི་དང་ཁ་ཆེའི་ཡི་གེ་སོགས་དང་
གཏན་ནས་མི་འདྲ་བར་རི་མོའི་རྣམ་པས་གཟུགས་
དབྱིབས་འབྲི་བཞེང་བྱེད་ཀྱིན་ཡོད། ཐ་སྙད་རེ་རེ་དང་མཚམས་ལན་
རེར་ཚིག་གྲུབ་ཐུང་ཐུང་རེ་ཡང་རི་མོའི་རྣམ་པའི་སྟེང་ན་འབྲི་བཞིན་
ཡོད།
གནའ་བོའི་དུས་ཀྱི་ཨེ་ལྗིབ་(Egypt)དང་ཁི་རེ་ཋེ་གླིང་ཕྲན་
(Crete)ད་དུང་བྷེ་བྷིས་ལོན་(Babylon)སོགས་སུ་ཡི་གེ་འབྲི་སྟངས
ཀྱང་རི་མོའི་རྣམ་པའི་སྟེང་དུ་བཀོལ་ཡོད། དེང་སང་འདི་ལ་འདྲ་
གཟུགས་ཡི་གེ་(Hieroglyphic)ཟེར་གྱིན་ཡོད། ཁྱོང་རང་གིས་ཀྱང་
ཡི་གེ་འདི་དག་བཤམ་སྟོན་ཁང་ལ་ལ་དང་དཔེ་དེབ་འགའ་རེ་ལས་
ངེས་པར་དུ་མཐོང་མྱོང་ཡོད་པ་རེད། ཨེ་ལྗིབ་དང་ནུབ་ཕྱོགས་པའི་
ནང་ལ་འདིའི་རིགས་ཧ་ཅང་ཁང་རྙིང་དེ་དག་གི་ནང་ལ་བཞེངས་ཡོད་
པ་རེད། ལོ་ངོ་ཧ་ཅང་མང་བོའི་རིང་ལ་བེད་སྤྱོད་གཏོང་མཁན་གྱི་མི་
གཅིག་ཀྱང་བྱུང་ཡོད་པ་མ་རེད། ཡིན་ན་ཡང་། རྒྱ་ནག་གིས་ད་དུང་
གཟུགས་འགྲོས་ཡི་གེའི་རིགས་ཤིག་བེད་སྤྱོད་བྱེད་ཀྱིན་ཡོད། ཡིག་རིགས་
འདི་འབྲི་དུས་རྩེ་ནས་མཇུག་བར་དུ་འབྲི་བ་ལས། རྒྱ་གར་ཧིན་
རྡུའི་ཡི་གེ་དང་དབྱིན་ཡིག་ནང་བཞིན་གཡོན་ནས་གཡས་དང་ཡང་
ན་ཁ་ཆེའི་ཡི་གེ་ནང་ལྟར་གཡས་ནས་གཡོན་སོགས་ལ་འབྲི་བ་མ་
ཡིན།
རྒྱ་གར་ཀྱི་ནང་ན་ཡང་གནའ་བོའི་ཤུལ་ལྷག་གི་ཁང་རྙིང་མང་བོ་
ཡོད་པ་རེད། ལ་ལ་ཕར་ཆེར་ད་དུང་ས་དང་བྱེ་མའི་འོག་ལ་སྦེད་ནས་
ཡོད་པ་རེད། དེ་དག་ང་ཚོའི་མིག་མདུན་དུ་མི་མངོན་པར་གྱུར་ཡོད་
ན་ཡང་། མི་འགའ་རེས་དེའི་སྐོར་ལ་ས་རྐོ་རྡོ་སློག་བྱེད་པའི་བརྩོན་
པ་ལྷོད་མེད་བྱེད་ཀྱིན་ཡོད། ཆེས་རྙིང་ཞིང་ཞིག་རལ་དུ་གྱུར་བའི་གྱང་
རོ་དུ་མ་བྱང་ཕྱོགས་ནས་སྔ་མོར་རྙེད་ཟིན་པ་རེད། ང་ཚོས་དེ་དག་
ལ་བརྟག་ནས་དཔྱད་ན་ཡང་། དེ་དག་ནི་རྒྱ་གར་གྱི་ནང་ལ་གནའ་
བོའི་ཨཱརྱ་(Aryan)མི་རིགས་ཀྱང་མ་ཐོན་པའི་ཆེས་ཡར་སྔོན་ཞིག་
ཡིན་པ་དཔག་ཐུབ་ཀྱི་ཡོད། སྐབས་དེ་དུས་གནས་དེར་བྷི་རཱ་ཝེ་ཏྟེན
(Dravidian)མི་རིགས་ཀྱིས་བཟུང་ཡོད་པ་དང་ཁོང་ཚོས་སྲིད་པའི་
དཔལ་ཡོན་གྱི་ཕྱོགས་ལ་ཤ་ཐང་ཐང་གིས་འབད་པ་བྱས་ཡོད་པ་རེད།
ཁོང་ཚོས་རྒྱལ་ཁབ་གཞན་པའི་ནང་གི་མི་ལ་ཚོང་འབྲེལ་བཟུང་ནས།
ཨེ་ལྗིབ་དང་མཱི་སཱོའོ་ཕཱོའོ་ཋེ་མེ་ཡཱ་སོགས་ལ་རང་ཉིད་ཀྱི་བཅའ་དངོས་
མང་བོ་འབོར་འདྲེན། དམིགས་བསལ་གྱིས་ཁོང་ཚོས་མཚོ་འགྲུལ་གྱི་
ལམ་ནས་འབྲས་དང་སྨན་སྣའི་རིགས། དེ་མིན་གཡེར་ཤིང་དང་ཤིང་
ཨ་ག་རུ་སོགས་ཁང་བ་བཞེང་བྱེད་ཀྱི་རིགས་བཏང་བ་རེད། དེ་ནི་ལཱེ་
སཱོའོ་པཱོའོ་ཋེ་མེ་ཡཱ་ནང་གི་ཁ་ཆེའི་གྲོང་ཁྱེར་དག་གི་གནའ་བོའི་ཕོ་བྲང་
འགའ་བཟོ་བྱེད་ཀྱི་རྒྱུ་ཆ་དེ་ལ་འབོད་པ་རེད། རྒྱུ་ཆ་དེ་དག་རྒྱ་གར་ལྷོ་
ཕྱོགས་ནས་བཏང་ཡོང་བའི་ཤིང་ཨ་ག་རུ་ཡིན་ཟེར་སྲོལ་ཡོད་ལ། དེ་
མིན་ཡང་བཤད་སྲོལ་ཞིག་ལ་ནུབ་ཕྱོགས་རྒྱལ་ཁབ་ཏུ་རྒྱ་གར་ནས་
གསེར་དང་མུ་ཏིག བ་སོ་དང་རྨ་བྱ། སྤྲ་རྒོད་སོགས་སྲོག་ཆགས་ཀྱི་
རིགས་ཀྱང་མང་བོ་བཏང་བར་འདོད། ཚུལ་དེ་བཞིན་དུ། དེང་གི་དུས་
སུ་ཡང་ང་ཚོས་རྒྱ་གར་དང་རྒྱལ་ཁབ་གཞན་པའི་བར་གྱི་ཚོང་ལས་ཀྱི་
བྱ་བཞག་ཆེན་པོ་དག་སྔ་མོ་ནས་འབྲེལ་ཡོད་པ་མིག་མཐོང་ལག་ཟིན་
རེད། ཚོང་ལས་ནི་མིའི་རིགས་ལ་དཔལ་ཡོན་འཕེལ་རྒྱས་སོང་བ་ན་
ད་གཟོད་ལས་རིགས་འདི་ཡོད་པ་ཞིག་ཡིན།
རྒྱ་གར་དང་རྒྱ་ནག་གཉིས་ཀྱི་ནང་ལ་སྲིད་གཞུང་ངམ་ཡང་ན
རྒྱལ་པོའི་ཁབ་ཆུང་ཆུང་མང་བོ་གནས་ཡོད་པ་རེད། རྒྱལ་ཕྲན་དེ་
དག་སྲིད་གཞུང་གཅིག་གི་མངའ་འོག་ལ་དབང་སྡུད་བྱས་ནས་གནས་
ཡོད་པ་མ་རེད། གྲོང་གསེབ་དང་ས་ཞིང་རེ་འགའི་ཁྱབ་ཁོངས་ཀྱི་
བདག་ཉིད་དུ་གྱུར་བའི་གྲོང་ཁྱེར་ཆུང་ཆུང་སོ་སོ་ལ་འཛིན་སྐྱོང་གི་
སྲིད་གཞུང་མི་འདྲ་བ་སོ་སོ་ཡིན། འདི་དག་ལ་གྲོང་ཁྱེར་སྲིད་གཞུང་
ཟེར་གྱིན་ཡོད་ལ། འདི་དག་མང་ཆེ་བ་གནའ་བོའི་དུས་ཀྱི་སྤྱི་མཐུན་
རྒྱལ་ཁབ་ཀྱི་ཁུངས་སུ་གཏོགས་པ་རེད། དེའི་རིགས་ལ་རྒྱལ་རྒྱུད་ཀྱི་ལམ་
ལུགས་མེད་པར། སྲིད་གཞུང་གི་བདག་དབང་འོས་འདེམས་བྱས་
པའི་སྤྱི་ཁྱབ་ལྷན་ཁང་གི་ལག་ཏུ་བཟུང་ཡོད།དེ་དག་ལས་ལ་ལར་རྒྱལ་
རྒྱུད་ལམ་ལུགས་ཆུང་ཆུང་གིས་བསྐྱངས་པ་ཡང་ཡོད། འོན་ཀྱང་སྲིད་
གཞུང་དེ་གྲོང་ཁྱེར་སྲིད་གཞུང་གི་རྣམ་པའི་སྟེང་དུ་སོ་སོར་བཀར་བ་
ནས་བཟུང་། སྐབས་སྐབས་སུ་ཁོང་ཚོས་ཕན་ཚུན་ལ་རོགས་རེམ་གྱི་
ཚུལ་དུ་མཉམ་ལས་ཀྱི་བྱ་བར་བརྩོན་གྱིན་ཡོད་པ་དང་། སྐབས་ལན་
རེར་མངའ་སྡེ་ལྟ་བུའི་སྲིད་གཞུང་ཆེན་པོ་གཅིག་གིས་སྲིད་གཞུང་
ཆུང་ཆུང་དུ་མའི་མགོ་འདྲེན་མཛད་ཀྱིན་ཡོད། རྒྱ་ནག་གི་ནང་དུ།
སྲིད་གཞུང་ཆུང་ཆུང་དུ་མའི་ས་ཁྱོན་སྲིད་གཞུང་ཆེན་པོ་གཅིག་གི་
བདག་དབང་ལ་ཕུལ་ཡོད་པ་དེ་ནི། རྒྱ་ནག་ལྕགས་རི་རིང་མོ་བཟོ་
བཞེང་བྱེད་པའི་དུས་ཀྱི་མངའ་རིས་གཉེར་ལུགས་དང་འདྲ་བོ་རེད།
ཁྱོད་ཀྱིས་ཀྱང་རྒྱ་ནག་ལྕགས་རི་ཆེན་མོའི་སྐོར་གྱི་དཔེ་ཆ་ཀློག་མྱོང་
ཡོད་པ་མ་ཚད་དེའི་ཆེ་ཚད་ཅི་འདྲ་ཡིན་པ་ཡང་ཤེས་ཀྱི་ཡོད་པ་རེད།
དེ་ནི་རྒྱ་ནག་རང་གི་ནང་ལ་ཧོར་པའི་རིགས་རྒྱུད་གཞན་པའི་བཙན་
གནོན་ལས་གཡོལ་བའི་ཆེད་དུ། བྱང་ཕྱོགས་ཀྱི་དམའ་རྒྱ་མཚོའི་ཁ་
ནས་མཐོ་རི་བོའི་རྩེ་བར་དུ་བཞེངས་ཡོད་པ་དང་། གྱང་དེའི་རིང་ཚད་
ལེ་དབར༡༤༠༠ ཡོད་པ་དང་།མཐོ་ཚད་ལ་གོམ་པ་༢༠ ནས་༣༠ བར་
དང་ཞེང་ལ་གོམ་པ་༢༥ ཡོད་པ་མ་ཚད། བར་མཚམས་རེ་ན་བཙན་
རྫོང་རེ་དང་དེའི་ནང་ན་ལྕོག་མཁར་རེ་ཡང་ཡོད། གལ་ཏེ་ལྕགས་རི་དེ་འདྲའི་
རིགས་ཤིག་རྒྱ་གར་གྱི་ནང་བཞེངས་ཡོད་པ་ཡིན་ན། བྱང་གི་
ལཱ་ཧོར་ (Lahore)ས་ཁུལ་ནས་ལྷོ་ཕྱོགས་ཀྱི་མཱ་ངྷིརཱ་སིའི་ས་ཁུལ
(Madras)བར་ལ་ཐུག་ཡོད་པ་རེད། ལྕགས་རི་ཆེན་མོ་འདི་ད་ལྟའི་
དུས་སུ་ད་དུང་གཡོ་འགུལ་ཙམ་ཡང་མེད་པར་གནས་ཡོད། གལ་ཏེ་
ཁྱོད་རང་རྒྱ་ནག་ལ་སོང་བ་ཡིན་ན། ཁྱོད་ཀྱིས་དེ་དངོས་སུ་མཐོང་ཐུབ་
ཀྱི་རེད།

མཚོ་ཐོག་འགྲིམ་འགྲུལ་དང་ཚོང་འབྲེལ།

རྒྱུས་ལོན་བྱེད་པར་སྤྲོ་བའི་གདོད་མའི་མི་རིགས་གཞན་ཞིག་
ཡོད་པ་ནི་ཧྥོའེ་ནེ་ཤཱན" (Phoenician)མི་རིགས་རེད། དེ་ཚོ་ནི་ཡ་ཧི་
དཱ་པ་དང་ཨཱ་རབ་ལྟ་བུའི་རུས་རྒྱུད་གཅིག་ལ་བདག་ཏུ་བཟུང་བའི་མི་
རིགས་ཤིག་རེད།དེ་དག་འཚོ་སྡོད་བྱེད་ས་ནི་དེང་གི་ཏུར་ཀི་(Turkey)
རྒྱལ་ཁབ་ཀྱི་ས་ཁུངས་ཏེ་ཨེ་ཤ་ཡ་ཆུང་བl(Asia Minor) ཡི་ནུབ་
ཕྱོགས་མཚོ་རྒྱུད་དག་ཡིན། ཁོང་ཚོའི་གྲོང་སྡེ་གཙོ་བོ་དག་ནི་མེ་བྷཻ་
ཋེར་རེན་ནན (Mediterranean)མཚོ་རྒྱུད་ཀྱི་ཨེ་ཁར་? (Acre)
ཋཱ་ཡར་ (Tyre) སཱེ་བྷོན་* (Sidon)སོགས་ཡིན། ཁོ་ཚོ་ཚོང་དོན་
དམིགས་འདུན་གྱི་ཆེད་དུ་མཚོ་སྐྱོད་རྒྱང་འགྲུལ་བྱས་པར་མིང་གྲགས་
ཆགས་ཡོད། ཁོ་ཚོས་མེ་རྦྷེ་ཋེར་རེན་ནན (Mediterranean)རྒྱ་
མཚོ་ཧྲིལ་པོར་མཚོ་འགྲུལ་བརྒྱབས་ནས་དབྱིན་ཇི་རྒྱལ་ཁབ་བར་
གཏུགས་བཞག་པ་རེད། དེའི་མི་ཚད་ཁོང་ཚོ་རྒྱ་གར་ལ་ཡང་ཧ་ལམ་
ཡོང་ཡོད་ལས་ཆེ།
ང་ཚོས་ད་ལྟ་ཆེས་གླིང་རིན་ཡོད་པའི་བྱ་བཞག་ཆེན་པོ་གཉིས་
ཏེ་མཚོ་འགྲུལ་དང་ཚོང་ལས་གཉིས་དབུ་བརྙེས་ཚུལ་སྐོར་ལ་བལྟ་
བར་བྱ། མཚོ་འགྲུལ་དང་ཚོང་ལས་གཉིས་གཅིག་ལ་གཅིག་རྟེན་གྱི་སྒོ་
ནས་འཕེལ་རྒྱས་བྱུང་བ་ཞིག་ཡིན། སྐབས་དེ་དུས་དེང་སང་ཁྱོད་ཀྱིས་
མཐོང་བ་ལྟ་བུའི་རླངས་གྲུ་སྐྱིད་པོ་དང་མཚོ་གྲུ་ཆེན་པོ་གང་ཡང་ཡོད་
པ་མ་རེད། ཆེས་ཐོག་མའི་མཚོ་གྲུ་ནི་ཤིང་སྡོང་གི་གཞུང་རྟས་བཟོས་
ཤིང་ཕྱི་ཀོང་ཀོང་གི་རྣམ་པ་ཅན་ཞིག་ཡིན། ཁོ་ཚོར་དུས་རྒྱུན་དུ་གྲུ་
སྐྱ་འཛིན་རྒྱུར་གོམས་ཡོད་པ་དང་། མཚམས་ལན་རེར་རླུང་གཡོར་
རླུང་ནང་ལ་འཕྱར་ནས་སྐྱོད་ཀྱི་ཡོད། མཚོ་འགྲུལ་ནི་སྐབས་དེ་དུས་
ཆེས་དང་དོད་ལྡན་པ་དང་སྤྲོ་སེམས་འཁོར་བའི་བྱ་བ་ཞིག་ཡིན་ངེས་
པ་ཅན་རེད། གཡོར་གྲུ་དང་གྲུ་སྐྱ་ཅན་གྱི་ཤིང་གྲུ་ཆུང་ཆུང་ཞིག་གི་
སྟེང་ནས་ཨ་རབ་རྒྱ་མཚོ་འཕྲེད་དུ་གཅོད་པའི་བློས་བསླངས་ཤིག་
བྱོས་དང་། དེ་ནི་རྒྱ་མཚོ་ཆེན་པོ་དེའི་ཁྲོད་ན་ཁང་མིག་ཆུང་ཆུང་ཞིག་
འགུལ་ནས་ཡོད་པ་ཙམ་རེད། རླུང་བུ་ཅུང་ཙམ་ལྡང་བས་ཀྱང་སྟེང་སྒྲིལ་
ཞབས་སྒྲིལ་བྱས་ནས་དེད་འགྲོ་བ་དང་མ་ཚད། མཚོ་ནང་ལ་
ནུབ་འགྲོ་བ་ཡང་ཧ་ཅང་གི་རྒྱུན་ལྡན་ལྟ་བུ་རེད། འཇིགས་རུང་གི་ཁ་
ཡོངས་སུ་གདང་བའི་རྒྱ་མཚོའི་ཁྲོད་དུ་ཤིང་གྲུ་ཞིག་གི་ནང་དུ་འགྲོ་
བ་ནི། བློ་སྤོབས་སྙིང་རུས་ཅན་གྱི་མི་ཁོ་ནས་སྤྱོད་ཡུལ་ལས་གཞན་
ནི་མ་ཡིན་ལ། དེའི་ཁྲོད་དུ་སོང་ན་ཉེན་ཁ་ཧ་ཅང་མང་བོར་འཕྲད་ཀྱི་
ཡོད་པ་ནི་བཤད་མ་དགོས་ཏེ། ཟླ་ངོ་དུ་མའི་རིང་ལ་སྐམ་ས་མཐོང་མི་
ཐུབ་པའི་གནས་ཚུལ་ཡང་འབྱུང་གི་ཡོད། གལ་ཏེ་ཁ་ཟས་དཀོན་པོ་
བྱུང་ན། མཚོ་དཀྱིལ་ནས་ཉ་དང་ཡང་ན་བྱེའུ་རེ་མ་མཐོང་བར་དུ་ཁ་
ཟས་རྙེད་ཐབས་ཡོད་པ་མ་རེད། རྒྱ་མཚོ་ནི་ཡ་ཡུད་ཧ་ཅང་ཚ་བ་དང་
ངོ་མཚར་བའི་གཏམ་རྒྱུད་ཀྱིས་ཕྱུག་པའི་གནས་ཤིག་ཀྱང་ཡིན་པས།
གནའ་སྔ་མོའི་དུས་སུ། རྒྱ་མཚོའི་ཁྲོད་དུ་གནས་ཚུལ་འདྲ་མིན་དང་
གྲུ་ཤན་པའི་སྐོར་གྱི་གཏམ་རྒྱུད་ཧ་ཅང་མང་བོ་བྱུང་མྱོང་ཡོད་པ་རེད།
འོན་ཀྱང་ཉེན་ཁ་ཇི་ལྟར་ཆེ་ན་ཡང་། མི་ཚོས་རྒྱ་མཚོ་ཆེན་པོ་དེ་འཕྲེད་
དུ་བཅད་ནས་མཚོ་འགྲུལ་གྱི་བྱ་བ་དེ་མཚམས་བཞག་ཡོད་པ་མ་རེད།
མི་ལ་ལ་ཡ་ཡུད་ཚ་བའི་བྱ་བ་ལ་དགའ་བའི་དབང་གིས་དེ་ལྟར་མཚོ་
སྐྱོད་བྱས་པ་ཡིན་ན་ཡང་། དེ་དག་ལས་མི་མང་ཤོས་གསེར་དང་དངུལ་
ཐོབ་འདོད་ཀྱིས་བསྐྱོད་པ་རེད། དེ་དག་གི་ཚོང་ལས་ཀྱི་རྣམ་པ་ནི། ཅ་
ལག་ཚུར་ཉོ་ཕར་བཙོང་གི་ལམ་ནས་རང་རང་གི་དངུལ་གསོག་གི་
ཡོད།
ཚོང་ལས་ཟེར་བ་དེ་ག་འདྲ་ཞིག་རེད། ཡང་ན་དེ་ཇི་ལྟར་དར་མགོ་
བརྩམས་པ་རེད། དེང་གི་དུས་སུ། ཁྱོད་ཀྱིས་ཚོང་ཁང་ཆེན་པོ་མང་བོ་
མཐོང་གི་ཡོད་པ་མ་ཚད། དེའི་ནང་ལ་འགྲོ་བ་དང་རང་ལ་དགོས་པའི་ཅ་
ལག་ཉོ་བ་སོགས་ཧ་ཅང་ལས་སླ་པོ་རེད། ཡིན་ན་ཡང་། ཁྱོད་ཀྱིས་རང་
གིས་ཉོ་བཞིན་པའི་བཅའ་ལག་དེ་དག་གང་ནས་ཡོང་མིན་ལ་བསམ་
བློ་འཁོར་མྱོང་ཡོད་དམ། ཁྱོད་ཀྱིས་ཨཱ་ལཱ་ཧཱ་བྷ་ཊི་(Allahabad)ས་
ཆའི་ནང་ནས་ཚོང་ཁང་ཞིག་ལས་བལ་གཟན་ཉོ་སྲིད་ཀྱི་རེད། དེ་ཚང་
མ་ཧ་ལམ་ཀཱ་ཤཱི་མེར་(Kashmir) ས་ཁུལ་གྱི་ཐོན་དངོས་ཡིན་སྲིད།
བལ་དེ་དག་མང་ཕྱོགས་ལ་དྭགས་(Ladakh)དང་ཀཱ་ཤྭེ་མེར་རི་སྒང་
གི་ལུག་ནག་པོའི་རྒྱབ་ནས་ཐོན་ཡོང་བ་རེད། ཁྱོད་ཀྱིས་ཉོ་བཞིན་པའི་
སོ་སྨན་ཞིག་ལ་མཚོན་ན། དེ་ཧ་ལམ་མཚོ་གྲུ་དང་མེ་འཁོར་བརྒྱུད་དེ་
ཨ་མེ་རི་ཁ་ནས་སྐྱེལ་འདྲེན་བྱས་ཡོང་བ་ཡིན་སྲིད། དེ་བཞིན། ཁྱོད་
ཀྱིས་རྒྱ་ནག་དང་ཉི་ཧོང་། ད་དུང་ཧྥ་རན་སིའི་རྒྱལ་ས་ཕཱ་རེ་སི་(Pais)
དང་དབྱིན་ཇིའི་རྒྱལ་ས་ལོན་བྷོན(London)སོགས་ནས་བཟོ་བསྐྲུན་
བྱས་པའི་བཅའ་དངོས་མང་བོ་ཉོ་བཞིན་ཡོད་པ་རེད། ས་འདིའི་ཚོང་
འདུས་ཁྲོམ་རའི་ནང་དུ་འཚོང་བཞིན་པའི་ཕྱི་རྒྱལ་གྱི་གྱོན་ཆས་སྐོར་
ཞིག་ལ་ཆ་འཇོག་བྱས་པ་ཡིན་ན། རྒྱུ་སྲིང་བལ་ནི་རྒྱ་གར་ནས་སྐྱེས་
ཏེ་ཕར་དབྱིན་ཇི་ལ་བཏང་པ་རེད། དེའི་བཟོ་གྲྭ་ཆེན་པོ་ཞིག་གིས་དེ་
ཉོས་ནས། ཐོག་མར་གཙང་མ་བཟོས། དེ་ནས་སྣལ་མའི་རིགས་བཟོ་
བ་དང་ཡང་ན་སྲིང་བལ་དེ་དག་ཐད་གར་སྐུད་པར་བཏང་སྟེ། མཐར་
གྱོན་པའི་ངོ་བོ་འདི་གྲུབ་པ་རེད། ངའི་གྱོན་པ་འདི་ཡང་ཉེ་སྔོན་རྒྱ་གར་
ལ་སླར་ཡང་ཕྱིར་ཐོན་ཏེ། འདི་གའི་ཚོང་འདུས་ཁྲོམ་ར་ནས་བཙོང་པ་
རེད། དངོས་པོ་འདིའི་རིགས་རིན་གོང་གཏན་འབེབ་མ་བྱས་སྔོན་ལ།
ལེ་བར་སྟོང་ཕྲག་མང་བོ་ཕར་འགྲོ་ཚུར་ཡོང་བྱས་ཡོད་པ་རེད། སྲིང་
བལ་དེ་རྒྱ་གར་ནས་སྐྱེས་པ་རེད། ཡིན་ན་ཡང་དེ་འདྲའི་ལམ་ཐག་རིང་
པོ་བརྒྱུད་ནས་དབྱིན་ཇི་ལ་འགྲོ་དགོས་བྱུང་བ་དང་། དེ་ནས་ད་གཟོད་
གྱོན་ཆས་བཟོས་ཏེ་ཡང་སྐྱར་རྒྱ་གར་ལ་ཕྱིར་ཐོན་པ་ཡིན་ན། བྱ་བ་
དེ་ལ་བལྟས་ཚོད་དུ་ཅུང་ཆོ་མེད་གླེན་ལས་ཤིག་ཡིན་པ་འདྲ་བོ་འདུག
ད་དུང་དེའི་མི་ཚད་དུས་ཚོད་སྟོང་ཟད། དངུལ་དང་ནུས་པ་ཆུད་ཟོས་སུ་
བཏང་བའི་རིགས་རེད་བསམ་པའི་ལྟ་ཚུལ་སྐྱེས་ཡོང་གི་འདུག སྲིང་
བལ་གྱིས་གྱོན་པ་བཟོ་བའི་ལས་རིགས་འདི་རྒྱ་གར་ནང་ནས་གཞན་ལས་
གོང་ཁེ་བོ་དང་རྒྱུ་བ་ཡག་པོ་ཡོང་དགོས་ཀྱི་འདུག ཁྱོད་ཀྱིས་ཤེས་
གསལ་ལྟར་ང་ཚོས་ཕྱི་རྒྱལ་གྱི་གྱོན་པ་ཉོས་ནས་གྱོན་གྱི་ཡོད་པ་མ་
རེད། ང་ཚོས་ཁཱ་དྷར” (khaddar)གྱོན་གྱི་ཡོད་པ་རེད། དེའི་རྒྱུ་རྐྱེན་
གཙོ་བོ་ང་ཚོས་རང་གི་རྒྱལ་ཁབ་ནང་ནས་གྱོན་ཆས་བཟོ་ཐུབ་རག་
བར་དུ། གྱོན་པ་དེའི་རིགས་ང་ཚོ་ལ་སྟབས་བདེ་དང་ལུགས་མཐུན་
འདྲ་བོ་ཆགས་འདུག་པ་མ་ཚད། ང་ཚོས་ལྭ་བ་ཁཱ་དྷར་ཉོས་ནས་གྱོན་
པའི་ཐབས་འདིས་དེ་འཁེལ་འཐག་བྱེད་མཁན་གྱི་དབུལ་པོ་དེ་དག་ལ་
ཡང་རོགས་སྐྱོར་ཞིག་ཐུབ་ཀྱི་འདུག
ད་ཁྱོད་ཀྱིས་ཀྱང་ཚོང་ལས་ནི་ཧ་ཅང་རྙོག་འཛིངས་ཆེ་བའི་
གནས་ཤིག་ཡིན་པ་མཐོང་གི་ཡོད། མཚོ་གྲུ་ཆེན་པོ་དེ་དག་གིས་དུས་
རྒྱུན་དུ་རྒྱལ་ཁབ་ཅིག་གི་དངོས་ཟོག་ཁྱེར་ནས་རྒྱལ་ཁབ་གཞན་ཞིག་
ལ་སྐྱེལ་གྱིན་ཡོད་པ་རེད། འོན་ཀྱང་སྔོན་ཆད་འདིའི་རིགས་རྒྱུན་
སྤྱོད་ཅིག་མ་རེད། དོན་ངོ་མ་གནའ་སྔ་མོ་མི་དེ་ཚོ་འཚོ་སྡོད་བྱེད་པའི་
དུས་སུ། ཚོང་ལས་ཀྱི་བྱ་བ་ཧ་ཅང་ཉུང་ཉུང་རེད། ཡོད་ཚད་མི་རང་
རང་ལ་མཁོ་བ་དེ་རང་རང་གིས་འབད་པ་བྱས་ནས་བཟོ་དགོས་པ་
ལས། དེ་མིན་ཁོང་ཚོར་མང་བོ་ལས་འདོད་ཀྱི་བསམ་པ་ཡང་དེ་འདྲ་
མེད་པ་ཤེས་གསལ་རེད། ངས་ཁྱོད་ལ་བཤད་ཟིན་པ་ནང་བཞིན། ཡོད་
ཚད་རུས་རྒྱུད་ཚོ་བའི་ཁྲོད་ནས་ངལ་རྩོལ་བགོ་བཤའ་ལས་བྱུང་པ་
ཡིན་པས། མི་ཚང་མར་ལས་ཀའི་རིགས་དབྱེ་བ་བཀར་ནས་དངོས་
པོ་བགོ་བཤའ་རྒྱག་གི་ཡོད། མཚམས་ལན་རེར། རུས་རྒྱུད་ཚོ་བ་ལ་
ལར་དངོས་ཟོག་གཅིག་གི་སྟེང་ན་ཡོང་འབབ་ཆེན་པོ་རེག་གི་ཡོད་
པ་དང་། ཡང་རུས་རྒྱུད་ཚོ་བ་ལ་ལར་དངོས་ཟོག་དུ་མའི་སྒང་ན་ཡོང་
འབབ་ཆེན་པོ་རེག་གི་ཡོད་པའི་གནས་ཚུལ་དེ་འདྲ་ངེས་པར་དུ་བྱུང་
མྱོང་ཡོད་པ་རེད། དེ་འདྲ་ཡིན་ཙང་ཁོང་ཚོང་རང་བཞིན་གྱིས་དངོས་
ཟོག་དེ་དག་ཕན་ཚུན་བརྗེ་རེས་བྱེད་མགོ་བརྩམས་པ་རེད། དམིགས་
བསལ་འདྲ་བྱུང་ན། རུས་རྒྱུད་ཚོ་བ་གཅིག་གིས་འབྲུ་འབོར་མང་བོའི་
ཆེད་དུ་བ་ཕྱུགས་གཅིག་རེ་སྦྱིན་ཡོད་སྲིད་པ་རེད། སྐབས་དེ་དུས་
དངུལ་སྒོར་ཡོད་པ་མ་རེད།ངེས་པར་དུ་ཕན་ཚུན་ལ་བཅའ་དངོས་བརྗེ་
རེས་བྱེད་རྒྱུ་ཁོ་ན་རེད། དེ་འདྲ་ཡིན་ཙང་དངོས་ཟོག་བརྗེ་རེས་ཀྱི་ཚོང་
ལས་དེ་ལྟར་དར་ཡོང་བ་དང་། དེ་ཡང་ཧ་ཅང་སྤྱོད་བདེ་བོ་ཞིག་ཡིན་
ས་མ་རེད། འབྲུ་རིགས་འབོར་མང་ཙམ་དང་ཡང་ན་དེ་དང་འདྲ་བའི་
དངོས་ཟོག་ཅིག་དགོས་ཀྱི་ཡོད་ན། ངེས་པར་དུ་བ་ཕྱུགས་གཅིག་གམ་
ཡང་ན་ར་ལུག་འགའ་དེད་ནས་བརྗེས་དགོས་ན་ཡང་། ཚོང་ལས་དེ་
བཞིན་འཕེལ་རྒྱས་སུ་སོང་ཡོད།
གསེར་དང་དངུལ་གསར་རྙེད་བྱུང་པ་ནས་བཟུང་། མི་ཚོས་དེ་
དག་ཚོང་ལས་ཀྱི་ཆེད་དུ་བེད་སྤྱོད་བཏང་བ་རེད། དེ་ཕར་ཚུར་ལ་
འཁྱེར་ཡང་སླ་བོ་བྱུང་ཡོད་པ་རེད། དེ་ནས་རིམ་གྱི་དངོས་ཟོག་ཉོ་དུས་
གསེར་དང་དངུལ་གྱིས་རིན་སྤྲོད་པའི་ཡུལ་སྲོལ་ཞིག་ཆགས་པ་
རེད། ཐབས་འདིའི་རིགས་ལ་ཐོག་མར་བསམ་བློ་འཁོར་མཁན་གྱི་
མི་ནི་ནམ་ཡང་བློ་རིག་གཉིས་འཛོམས་ཀྱི་མི་ཞིག་ཡིན་ངེས་པ་ཅན་
རེད། གསེར་དངུལ་བེད་སྤྱོད་བཏང་ནས་ཚོང་ལས་བསྒྲུབས་པ་དེས་
འཚོ་བ་སྔར་ལས་ཧ་ཅང་སྤྱོད་སླ་བོར་བཏང་ཡོད་པ་རེད། ཡིན་ན་
ཡང་། སྐབས་དེ་དུས་ད་ལྟའི་ང་ཚོ་བཞིན་དུ་སྒོར་མོ་དང་དོང་ཙེ་ཡོད་
པ་མ་རེད། གསེར་གྱི་ལྗིད་ཚད་ལ་བལྟས་ནས་བེད་སྤྱོད་བྱེད་པ་དང་
མི་གཞན་ལ་དངོས་ཟོག་གི་རིན་པར་སྦྱིན་གི་ཡོད། དེ་ལྟར་ཡུན་རིང་
འགོར་བའི་རྗེས་སུ་དོང་ཙེ་བྱུང་བ་དང་། དེ་ཚོང་ལས་ཀྱི་ཕྱོགས་ལ་
བཀོལ་ནས་བརྗེ་རེས་ཀྱི་རྣམ་པ་དེ་བས་སྟབས་བདེ་བོ་ཆགས་པ་རེད།
དེ་ནས་བཟུང་ཡང་ལྕི་ལ་ལྟ་མི་དགོས་པར་མི་ཚང་མས་དོང་ཙེའི་རིན་
ཐང་ངོ་ཤེས་པ་ལྟ་བུ་ཆགས་པ་རེད། དེང་གི་དུས་སུ་དངུལ་སྒོར་ས་གང་
ན་ཡང་བཀོལ་གྱིན་ཡོད་པ་རེད། ཡིན་ན་ཡང་ང་ཚོས་ཤེས་དགོས་པ་
ཞིག་ནི་དངུལ་རང་སྟེང་ལ་མཚོན་ན་དེ་འདྲའི་གལ་ཆེ་བའི་དངོས་པོ་
ཞིག་མ་རེད། དེ་ནི་ང་ཚོར་མཁོ་བའི་བཅའ་དངོས་ཐོབ་བྱེད་ཁོ་ནར་
བེད་སྤྱོད་གཏོང་ཐུབ་པ་ཙམ་ཞིག་རེད། ཁྱོད་ཀྱིས་རྒྱལ་པོ་མཱ་དྷཱ་སིའི
གཏམ་རྒྱུད་ཡིད་ལ་འཁོར་ཡོང་ན། དེ་ནི་གསེར་ཧ་ལས་པའི་མང་བོ་
ཡོད་སའི་མི་ཞིག་རེད། ཡིན་ན་ཡང་ཁོ་ལ་ཟ་རྒྱུ་ཅི་ཡང་མེད། དངུལ་
གྱིས་ང་ཚོར་མཁོ་ཆས་ཉོ་བྱེད་ལ་སྤྱོད་སྒོ་མེད་པར་གྱུར་ཚེ་དེ་ལ་རིན་
ཐང་སྤུ་ཙམ་མེད།
གང་ལྟར་ཁྱོད་ཀྱིས་སྐབས་ལན་རེར་གྲོང་རྡལ་དེ་ཚོ་ནས་མི་ཚོས་
དངོས་སུ་ཤོག་སྒོར་མི་སྤྲོད་པར་དངོས་ཟོག་བརྗེ་རེས་བྱེད་ཀྱིན་པའི་
གནས་ཚུལ་མཐོང་ཡོང་གི་རེད། དུས་རྒྱུན་ཤོག་སྒོར་ནི་བཀོལ་འོས་
པའི་ལས་ཤིག་ཡིན་ན་ཡང་།མི་གླེན་པ་ལ་ལས་སྒོར་མོ་ཁོ་རང་སྟེང་ན
ལེགས་ཆ་ཞིག་ཡོད་པར་ཚོད་དཔག་དང་སྟོང་བསམ་ལྟ་བུ་བྱས་ནས།
དངུལ་མང་བོ་བསྡུས་ཏེ་བེད་སྤྱོད་གཏོང་བའི་ཚབ་ཏུ་སྡེབ་གསོག་བྱས་
ནས་བཞག་ཡོད་པ་རེད། དེ་ནི་ཁོ་ཚོས་སྒོར་མོ་ནི་བཀོལ་རྒྱུའི་ཆེད་དུ་
བྱུང་བ་དང་དེའི་དོན་དངོས་ཀྱི་སྤྲོད་སྒོ་སོགས་མ་ཤེས་པས་རེད།

སྐད་ཆ་དང་ཡི་གེ ཨང་ཡིག་རྣམས།

ང་ཚོས་སྐད་ཡིག་སྣ་ཚོགས་ཀྱི་སྐོར་ལ་བསམ་བློ་བཏང་ཟིན་པ་
མ་ཟད་དེ་དག་ཕན་ཚུན་གྱི་བར་ལ་འབྲེལ་ལམ་ག་འདྲ་ཡོད་པ་ཡང་
བཤད་ཟིན་པ་ལྟར་རེད། ད་ང་ཚོས་སྐད་ཡིག་འདི་ཇི་ལྟར་ནམ་ཞིག་
ལ་དར་མགོ་བརྩམས་ཡོང་བ་ཡིན་རྒྱུས་ལོན་བྱས་པ་ཡིན་ན། is
ཚོས་དུད་འགྲོའི་ཁྲོད་ནས་ཀྱང་ཚིག་འགའ་བཀོལ་གྱིན་པ་ཤེས་ངེས་
རེད། སྤྲེའུ་དག་ལ་སྟབས་བདེའི་ངུ་སྐད་དུ་མ་དང་ཚིག་དུ་མ་ཐོན་རྒྱུ་
ཡོད་པ་དེ་ཡང་སྐད་ཆའི་བརྡ་ཙམ་རེད། སེམས་ཅན་ལ་ལར་གཞན་
ལ་འཇིགས་སྣང་སྐུལ་དུས་དང་ཁོ་ཚོ་ཉེན་ཁའི་རིགས་ལ་ཕྲད་ནས་
གཞན་ལ་ཉེན་བརྡ་གཏོང་དུས་སོགས་ལ་སྐད་ཀྱི་ང་རོ་ཁྱད་མཚར་དེ་
འདྲ་ཐོན་རྒྱུ་ཡོད་པ་དེ་དག་ལ་ཁྱོད་ཀྱིས་དོ་སྣང་བྱུང་ཡོད་སྲིད།
ཅིག་བྱས་ན། མིའི་ཁྲོད་དུ་སྐད་ཆ་དེ་ཐབས་ལམ་གཅིག་གི་སྟེང་
ནས་དར་ཡོང་བ་འདྲ། དེ་ནི་ཐོག་མར་མགོ་རྩོམ་དུས་འཇིགས་སྐྲག་
དང་ཉེན་བརྡ་ལ་འབྲེལ་ནས་ཧ་ཅང་སྟབས་བདེའི་ང་རོ་འབྱུན་པ་ལས་
བྱུང་བ་ཡིན་ཡང་སྲིད། དེ་མིན་ཅིག་བྱས་ན། ངལ་རྩོལ་སྐད་སྒྲའི
ཁྲོད་ནས་དར་ཡོང་བ་ཡིན་ཡང་སྲིད། མི་མང་བོ་ཞིག་གིས་མཉམ་
གཅིག་ཏུ་ལས་ཀ་ལ་བརྩོན་དུས། ཁོ་ཚོས་རྒྱུན་པར་དུས་གཅིག་ཏུ་
སྐད་སྒྲ་སྒྲོག་གི་ཡོད། ཁྱོད་ཀྱིས་མི་མང་བོས་མཉམ་དུ་ཅ་ལག་འདྲུད་
ཀྱིན་པའི་རྣམ་པ་ལ་དོ་སྣང་བྱེད་མྱོང་ངམ། ཡང་ན། མཉམ་གཅིག་
ཏུ་ཅ་ལག་ལྗིད་ཚད་ཆེན་པོ་ཅན་འགྱོག་གིན་པའི་རྣམ་པ་ལ་དོ་སྣང་
ཡོད་དམ། དེ་ནི་ཚང་མས་མཉམ་གཅིག་ཏུ་སྐད་བརྒྱབས་ནས་རོགས་
འདེགས་ཅུང་ཙམ་རེ་བྱེད་བཞིན་པའི་རྣམ་པ་རེད། ཁོང་ཚོའི་ངལ་
རྩོལ་གྱི་སྐད་སྒྲ་དེ་ཅིག་བྱས་ན་མིའི་རིགས་ཀྱིས་བེད་སྤྱོད་བཏང་བའི་
ཆེས་ཐོག་མའི་ཐ་སྙད་ཡིན་སྲིད་པ་རེད།
དེ་ནས་རིམ་གྱིས་ཐ་སྙད་གཞན་པ་དག་ཀྱང་སྤྱི་བཏང་ཐ་སྙད་
སྟབས་བདེའི་རིགས་ལས་བྱང་བ་ཡིན་སྲིད། དཔེར་ན། ཆུ་དང་། མེ་
དང་། རྟ་དང་།དོམ་སོགས་ལས་ཐོན་ཡོང་བ་ལྟ་བུ་རེད། ཐ་སྙད་དེ་དག་
ཕ་ལམ་མིང་ཚིག་ཁོ་ན་ལས་བྱ་ཚིག་མེད་པ་འདྲ། གལ་ཏེ་མི་ཞིག་
གིས་དོམ་ཞིག་རིག་ནས་དེའི་སྐོར་ལ་བརྗོད་འདོད་པ་ཡིན་ན། དོམ་
ཟེར་བ་ལྟ་བུའི་ཐ་སྙད་གཅིག་རྐྱང་བརྗོད་པ་དང་ཡང་ན་མཛུབ་སྟོན་
བྱས་ནས་བྱིས་པའི་བཟོ་ལྟ་ཁོ་ན་བྱེད་རྒྱུ་ལས་གཞན་མེད་པ་དང་། དེ་
ལྟར་ཁ་བརྡ་མང་བོ་བྱེད་དགོས་ཚེ་དཀའ་ཁག་ཅུང་ཡོད་པ་རེད།
སྐད་ཆ་འཕེལ་རྒྱས་ལ་སོང་ནས་ཚིག་གྲུབ་ཐུང་ཐུང་བྱུང་བ་དང་
དེ་ནས་ཚིག་གྲུབ་ཀྱི་ངོ་བོ་ཡང་ཅུང་སྔར་ལས་ཇེ་རིང་ལ་སོང་བ་རེད།
མི་རིགས་འདྲ་མིན་དེ་དག་ལ་དུས་གཅིག་ཏུ་སྤྱི་སྐད་ཅིག་ཆགས་ཐུབ་
ཡོད་པ་མ་རེད། འོན་ཀྱང་སྐབས་ལན་རེར་ཁོ་ཚོར་ཧ་ཅང་གི་སྐད་བརྡ་
མང་བོ་ཞིག་ཀྱང་ཡོད་པ་མ་རེད། ངས་ཁྱོད་ལ་དེ་སྔ་བཤད་ཟིན་པ་
ལྟར། དེ་ལ་སྐད་རིགས་ཁ་ཤས་ཡོད་པ་རེད། དེ་དག་རེ་རེ་འཕེལ་རྒྱས་
ཀྱི་ལམ་ནས་སྐད་ཡིག་གི་ཁྱིམ་གཞིས་ཆེན་པོ་ཞིག་ཏུ་ཆགས་པ་རེད།
གནའ་བོའི་དཔལ་ཡོན་དར་ཁྱབ་ཀྱི་དུས་སྐབས་སུ། ང་ཚོས་སྐད་
བརྡ་རིག་པ་དེ་འཕེལ་རྒྱས་ཆེན་པོ་ཕྱིན་ཡོད་པར་ཡིད་འཇོག་བྱེད་ཀྱི
ཡོད་པ་རེད། སྐབས་དེ་དུས་གླུ་དང་དཔའ་བོའི་བསྟོད་གཞས་སོགས་
མང་བོ་ཡོད་པ་མ་ཚད་གླུ་བ་དེ་ཚོས་གཞས་དེ་དག་གཏོང་བའི་གོམས་
སྲོལ་ཡང་ཆགས་ཚར་ཡོད་པ་རེད། སྐབས་དེ་དུས་ཡི་གེ་འབྲི་རྒྱུ་དེ་
འདྲ་ཡོད་ས་མ་རེད། མང་ཕྱོགས་རང་རང་གི་བློ་ལ་འཛིན་དགོས་པ་
རེད།
ཚིག་རྒྱན་དང་སྙན་ཚིག་གི་རིགས་དེ་དག་བློ་འཛིན་རྒྱུ་ཅུང་ལས་
སླ་བོ་ཡོད་པ་འདྲ།
དེ་འདྲ་ཡིན་ཙང་། སྒྲུང་མགུར་དང་སྙན་གླུ་དེ་དག་གནའ་བོའི་
དཔལ་ཡོན་དར་ཁྱབ་ལ་འགྲོ་སའི་རྒྱལ་ཁབ་ཚང་མའི་ཁྲོད་དུ་དར་
སྲོལ་ཆེན་པོ་ཡོད་པ་ང་ཚོར་མངོན་གསལ་རེད།
གཞས་པ་དང་དཔའ་བོའི་བསྟོད་གླུ་རྩོམ་པ་པོ་རྣམས་ཀྱིས་
གཤེགས་ཟིན་པའི་དཔའ་རྒོད་དག་གི་སྙན་པ་བསྟོད་བྱེད་ཀྱི་གཞས་
ལྷག་ཏུ་བཏང་ཡོད་པ་རེད། མི་ཚོས་དེང་གི་དུས་སུ་ཡང་གཡུལ་
འགྱེལ་གྱི་ཁྲོད་ནས་དཔའ་གདེང་སྐྱེད་བྱེད་ཀྱི་གཞས་ཚིག་སོགས་ལ་
ཧ་དགའ་བོ་བྱེད་ཀྱི་ཡོད། འདི་དག་ང་ཚོས་རྒྱལ་ཁབ་གཞན་པའི་ནང་
དུ་ཡོད་པ་ནང་བཞིན་རྒྱལ་གར་གྱི་ནང་ན་ཡོད་པ་ཤེས་དགོས།
ཡི་གེ་འབྲི་སྲོལ་དར་བའི་ཐོག་མའི་རྣམ་པ་དེ་ཡང་སྤྲོ་སྣང་ལྡན་པ་
ཞིག་རེད། ངས་རྒྱ་ནག་གི་ཡི་གེ་འབྲི་སྟངས་དཔྱད་གཞིར་བཟུང་ནས་
བཤད་ན། འབྲི་སྟངས་ཚང་མ་གཟུགས་དབྱིབས་ཀྱི་སྟེང་ནས་མགོ་
བརྩམས་པ་རེད། མི་ཞིག་གིས་རྨ་བྱའི་སྐོར་ལ་སྐད་ཆ་བཤད་བསམ་
དུས། ངེས་པར་དུ་དེའི་དབྱིབས་ཤིག་བཟོ་ཨེ་ཐུབ་ལྟ་བའམ་ཡང་ན་རྨ་
བྱ་ཞིག་འབྲི་བཞེང་བྱེད་ཨེ་ཐུབ་བལྟས་པ་རེད། ཐབས་འདི་མི་གཅིག་
གིས་འབྲི་ཐུབ་ཡོང་བ་ཞིག་མིན་པ་བཤད་མ་དགོས་ཏེ། དབྱིབས་དེ་
ཡུན་གྱིས་སྟབས་བདེ་རུ་བདེ་རུ་ཕྱིན་ནས་ཡུན་རིང་འགོར་བ་ན་རིམ་
གྱིས་འགྱུར་ནས་དབྱངས་གསལ་གྱི་རྣམ་པའི་སྟེང་ལ་འཕོ་འགྱུར་བྱས་
པ་རེད། དེ་ནས་ཅང་མ་འགོར་བར་ཧ་ཅང་སྟབས་བདེ་དང་འཕེལ་རྒྱས་
ཀྱི་རྣམ་པས་བྲིས་ན་སྔར་ལས་མགྱོགས་པོ་ཆགས་པ་རེད།
ཨང་ཡིག་དང་གྲངས་རྩིས་ནི་ཧ་ལས་པའི་གསར་རྙེད་ཆེན་པོ་
ཞིག་ཆགས་ཡོད་པ་རེད། གལ་ཏེ་ཨང་ཡིག་མེད་པ་ཡིན་ན། ཚོང་
ལས་ཀྱི་རིགས་འདི་བྱུང་བ་དང་དེ་ལག་ལེན་དུ་བྱུང་ཡོད་མེད་བཤད་
དཀའ་ཚོད་ཀྱི་གནས་ན་འདུག ཨང་ཡིག་གསར་བཏོད་བྱེད་མཁན་
གྱི་མི་དེ་ནི་སྐྱེ་སྟོབས་ཀྱི་ཤེས་རབ་དང་ལྡན་པ་ཞིག་གམ་ཡང་ན་བློ་
གྲོས་ཀྱི་ནོར་གྱིས་ཕྱུག་པའི་མི་ཞིག་ཡིན་ཁོ་ཐག་རེད། ཆེས་ཐོག་
མར་ཡོ་རོབ་ནང་གི་ཨང་ཡིག་ནི་ཅུང་རྫོར་པོ་ཡོད་པ་རེད། དེ་ལ་རཱོ་
མན་ཨང་ཡིག་ཅེས་འབོད་ཀྱིན་པ་ཁྱོད་ཀྱིས་ཤེས་ཡོད་རྒྱུ་རེད། དེ་ནི་
I, II, IV, V, VI, VII, VIII, IX, X སོགས་ཡིན་ལ། དེ་ནི་དོ་
དམ་བྱེད་པར་ཅུང་དཀའ་ཉོག་ཅན་ནམ་དཀའ་ལས་ཁག་པོ་འདྲ་ཞིག་
ཡོད་པ་རེད། ང་ཚོས་ད་ལྟ་སྐད་ཡིག་ཚང་མའི་ནང་ལ་བཀོལ་བཞིན་
པའི་ཨང་ཡིག་1, 2, 3, 4,5, 6, 7, 8, 9, 10. འདི་ནི་ཆེས་སྟབས་
བདེ་ཤོས་ཆགས་ཡོད་པ་རེད། འདི་ལ་ཨ་རབ་ཀྱི་ཨང་ཡིག་ཟེར་ནས་
འབོད་ཀྱིན་ཡོད། དེ་ལྟར་འབོད་པའི་རྒྱུ་མཚན་ཡོ་རོབ་ཀྱི་ནང་གི་མིས་
ཐོག་མར་ཨ་རབ་བརྒྱུད་ནས་དར་ཡོང་བ་ཤེས་པས་དེ་ལྟར་བཏགས་
པ་ལས། དོན་ངོ་མ་ཨ་རབ་པ་ཁོ་རང་ཚོས་རྒྱ་གར་ནས་བསླབས་ཡོང་
པ་རེད། དེ་འདྲ་ཡིན་ཙང་འདི་ལ་རྒྱ་གར་གྱི་ཨང་ཡིག་ཟེར་ན་ཧ་ཅང་
འཚམས་པོ་ཡོད་པ་རེད།
འོན་ཀྱང་ང་ཧ་ཅང་མགྱོགས་དྲགས་འདུག ང་ཚོ་ད་དུང་ཨ་རབ་
གླེང་བར་སླེབས་ཡོད་པ་མ་རེད།

མིའི་གྲལ་རིམ་འདྲ་མིན།

བུ་དང་བུ་མོའམ་དར་མའི་རིགས་ལ་དུས་རྒྱུན་བྱེ་བྲག་གི་ཐབས་
ལམ་གཅིག་གི་སྟེང་ནས་ལོ་རྒྱུས་འཆད་ཁྲིད་བྱེད་ཀྱིན་ཡོད། ཁོ་ཚོས
རྒྱལ་པོ་དང་གཞན་བློན་པོ་སོགས་ཀྱི་མིང་དང་དམག་འཁྲུག་གི་དུས་
ཚོད་དེ་དང་མཚུངས་པའི་རིགས་ལ་སློབ་སྦྱོང་བྱེད་ཀྱི་རེད། ཡིན་ན་
ཡང་དོན་དངོས་ལྟར་བཤད་ན། དམག་འཁྲུག་དང་རྒྱལ་པོ་བྱེད་མྱོང་
བའི་མི་སོགས་ཀྱིས་ལོ་རྒྱུས་དང་སྤྱིར་བཏང་གི་འཚོ་བ་མཚོན་ཐུབ་རྒྱུ་
མ་རེད། ལོ་རྒྱུས་ཀྱིས་ང་ཚོ་ལ་རྒྱལ་ཁབ་ཅིག་གི་མི་དམངས་ཀྱིས་འཚོ་
བ་ཇི་ལྟར་རོལ་གྱི་ཡོད་པ་དང་དེ་ཚོས་ག་རེ་བྱས་པ། དེ་དག་གི་བསམ་
བློ་གཏོང་སྟངས་ག་འདྲ་ཡིན་པ་སོགས་འཆད་བཞིན་ཡོད་པ་རེད།
དེས་ང་ཚོ་ལ་ཁོ་ཚོའི་དཀའ་ཁག་གི་འཚོ་བའི་ཁྲོད་མྱང་ཡོང་བའི་
བདེ་སྡུག་དང་དེ་ལས་ཇི་ལྟར་རྣམ་པར་རྒྱལ་ཚུལ་སོགས་བཤད་ངེས་
པ་ཅན་རེད། གལ་ཏེ་ང་ཚོས་ཐབས་འདིའི་ལམ་ནས་ལོ་རྒྱུས་ལ་སློབ་
སྦྱོང་བྱས་པ་ཡིན་ན། ང་ཚོས་དེ་ལ་བརྟེན་ནས་མང་བོ་སློབ་ཐུབ་ཀྱི་
ཡོད། གལ་ཏེ་ང་ཚོས་དཀའ་ཁག་གམ་ཡང་ན་གནད་དོན་གྱི་རིགས
འདྲ་མཚུངས་ཤིག་ལ་གཏད་དགོས་བྱུང་བ་ཡིན་ན། ང་ཚོའི་ལོ་རྒྱུས་
དཔེ་ཀློག་གིས་ཅིག་བྱས་ན་ང་ཚོ་ལ་གནད་དོན་སེལ་བར་རོགས་པ་
བྱེད་ཐུབ་ཀྱང་སྲིད། དམིགས་བསལ་གྱིས་འདས་པའི་ལོ་ཟླ་ལ་ཕྱོགས་
པའི་ང་ཚོའི་སློབ་སྦྱོང་དེས་ང་ཚོ་ལ་དམངས་ཚོགས་སྔོན་ཆད་འཕེལ་
རྒྱས་ཀྱི་ལམ་ཅི་འདྲ་ཞིག་ལ་སོང་ཡོད་མེད་དང་ཉམ་ཉེས་གང་དག་
སོང་ཡོད་མེད་སོགས་རྟོགས་བྱེད་ཀྱི་གྲོགས་ཀྱི་བྱེད་ཐུབ་ཀྱི་རེད། དེ་
མིན་ད་དུང་བགྲོད་སྟངས་དེ་ན་འཕེལ་རྒྱས་ཀྱི་ལམ་ཁ་ཡོད་དམ་མེད་
སོགས་གསལ་བོ་རྟོགས་ཐུབ་ཀྱི་རེད།
མི་སུ་ཡིན་རུང་ངེས་པར་དུ་གནའ་སྔ་མོའི་དུས་ཀྱི་སྐྱེས་པ་དང་
བུད་མེད་རླབས་ཆེན་དག་གི་འཚོ་སྟངས་ལ་དོ་སྣང་བྱས་ནས་སློབ་
སྦྱོང་བྱེད་ཀྱི་ཡོད་པ་སྨོས་མ་དགོས་པ་ཞིག་རེད། འོན་ཀྱང་ང་ཚོས་
ངེས་པར་དུ་གནའ་སྔ་མོའི་དུས་ཀྱི་འབངས་མིའི་རིགས་ཀྱི་འཚོ་བའི་
གནས་བབས་ག་འདྲ་ཞིག་ཡིན་མིན་ཤེས་ཨེ་ཐུབ་བལྟ་དགོས།
ངས་ཁྱོད་ལ་འཕྲིན་ཡིག་མང་བོ་ཞིག་བྲིས་ཚར་བ་ཡིན། འདི་
ནི་འཕྲིན་ཐེངས་ཉི་ཤུ་རྩ་བཞི་པ་དེ་ཡིན། འོན་ཀྱང་མིག་སྔར་བར་དུ་
ང་ཚོས་མང་བོ་རྟོགས་དཀའ་བའི་འདས་པའི་ལོ་རྒྱུས་ཀྱི་སྐོར་ལ་བགྲོ་
གླེང་བྱས་པ་ཁོ་ན་རེད། ང་ཚོས་འདིའི་རིགས་ཀྱི་ལོ་རྒྱུས་ལ་མིང་ཞིག་
འདོགས་དགོས་ན་དཀའ་ཚོད་འདུག གལ་ཏེ་ང་ཚོས་འདི་ལ་༼ལོ་
རྒྱུས་ཀྱི་སྟེང་མ་༽ དང་ཡང་ན་༼ལོ་རྒྱུས་སྐྱ་རེངས་༽ སོགས་ཟེར་ནས་
འབོད་འདོད་ཡོད་ན་ཡང་། ང་ཚོས་དེ་ལྟར་འབོད་ཆོག་པ་འདྲ། མི་རིང་
བར་ང་ཚོས་ཅུང་དེའི་རྗེས་ཀྱི་དུས་སྐབས་ཏེ་ང་ཚོར་ཤེས་རྟོགས་གང་
ཙམ་ཡོད་པ་དང་དེ་ལ་ལོ་རྒྱུས་ཀྱི་དུས་རིམ་ཞེས་པའི་མིང་གིས་འབོད་
ཆོག་པའི་དུས་ཤིག་ལ་བསམ་གཞིག་གཏོང་རྒྱུ་བྱེད། ཡིན་ན་ཡང་།
ང་ཚོས་གནའ་བོའི་དཔལ་ཡོན་འཕེལ་རྒྱས་ཀྱི་སྐོར་ལ་རྫོགས་ཚིག་མ་
བཀོད་སྔོན་དུ། དུས་སྐབས་དེར་འཚོ་སྡོད་བྱས་ཡོད་པའི་མིའི་རིགས་
འདྲ་མིན་ག་འདྲ་ཡོད་པ་དང་དེ་དག་གི་གནས་བབས་ལ་ཡིབ་ལྟ་ཞིག་
བྱེད་དགོས་འདུག
ང་ཚོས་གནའ་སྔ་མོའི་རུས་རྒྱུད་ཚོ་བའི་མི་ཚོས་ངལ་རྩོལ་གྱི་
རིགས་སྣ་ཚོགས་ཇི་ལྟར་མགོ་བརྩམས་པའི་ཚུལ་ལ་བལྟས་ཚར་
བ་ཡིན། དེ་ནི་བྱ་བ་དང་ངལ་རྩོལ་བགོ་འགྲེམ་གྱི་ལམ་ལུགས་ཤིག་
རེད། ང་ཚོས་རུས་རྒྱུད་ཚོ་བའི་མགོ་བའམ་གཙོ་བདག་གིས་རང་གི་
ནང་མི་ཚོ་གཞན་ལས་ཇི་ལྟར་ལོགས་སུ་དགར་བ་དང་དེ་དག་ལ་ལས་
ཀའི་ཆ་ཤས་ཙམ་ལ་དོ་དམ་བྱེད་པའི་ལས་བཅོལ་བ་སོགས་ཀྱི་གནས་
ཚུལ་སྔོན་ནས་ཤེས་རྟོགས་བྱུང་ཚར་བ་རེད། དེ་ལྟར་ཁོ་མིའི་རིགས་
ཀྱི་མཐོ་རིམ་གྲས་སུ་ཐོན་པ་ན། ང་ཚོས་ཁོའི་ཁྱིམ་རྒྱུད་ནི་མི་ཚོགས་
གཞན་ལས་བྱུང་བའི་གྲལ་རིམ་འདྲ་མིན་ཞིག་གི་བདག་པོ་རེད་ཟེར་
ནས་བཤད་ན་ཆོག་འདུག་སྙམ། དེ་འདྲ་ཡིན་ཙང་ང་ཚོས་གྲལ་རིམ་
ལ་རིགས་གཉིས་མཐོང་ཡོང་བ་དེའི་གཅིག་ནི་འཛིན་སྐྱོང་དང་བཀའ
་བཀོད་པ་ཡིན་པ་དང་། གཞན་དེ་ནི་བྱ་བ་དངོས་སུ་ལག་སྟར་བ་
གཉིས་ཡིན། ལས་རིགས་འཛིན་སྐྱོང་བྱེད་པའི་གྲལ་རིམ་དེ་གཞན་
ལས་ཤུགས་ཆེ་བ་ཡོད་པ་སྨོས་མ་དགོས་པ་དང་དེ་དག་གིས་གང་ཐུབ་
ཅི་ཐུབ་ཅིག་བེད་སྤྱོད་བྱས་ཡོད་པ་རེད། གཞན་པའི་ལས་ཀ་བྱས་པ་
ལས་ཁོ་ཚོས་མང་ཙམ་ཁྱེར་ཡོད་པ་དང་དེ་བཞིན་ཁོང་ཚོ་ཕྱུག་པོ་ཡང་
ཆགས་ཡོད་པ་རེད།
ལས་ཀ་སྐལ་བགོ་བྱེད་པའི་ལམ་ལུགས་བྱུང་བ་དང་དུས་
མཉམ་དུ། གྲལ་རིམ་དུ་མ་འབྱུང་བའི་མགོ་ཡང་དེ་ནས་བརྩམས་ཡོང་
བ་རེད། དང་པོ་འདི་ལ་རྒྱལ་པོ་དང་དེའི་ནང་མི་ད་དུང་ཁོའི་སྲིད་འཛིན་
སྡེ་ཁག་གི་མི་སོགས་ཡོད། དེ་དག་གིས་རྒྱལ་ཁབ་དོ་དམ་བྱ་བཞག་ལ་
འབད་འབུང་བྱེད་པ་དང་རྒྱལ་ཁབ་ཀྱི་ཆེད་དུ་འཐབ་འཛིང་གི་ལས་ལ་
འཇུག་པ་སོགས་ལས་དུས་རྒྱུན་བྱ་བ་གཞན་གང་ཡང་སྒྲུབ་ཀྱིན་མེད།
དེ་ནས་གཉིས་པ་དེ། གོང་མའི་ལྷ་ཁང་ནང་ལ་བཞུགས་ཡོད་པའི་
ཆོས་དཔོན་རྣམས་རེད། མི་གཞན་པ་ཚང་མ་ལྷ་ཁང་དེ་ལ་དགའ་
མོས་དང་འདོད་པ་ཚ་བོ་བྱེད་ཀྱི་ཡོད་རེད། དེ་དག་ནི་སྐབས་དེའི་ཁྲོད་
ཀྱི་མི་སྣ་ཧ་ཅང་གི་གལ་ཆེན་རེ་ཆགས་ཡོད་པ་ཡིན་ཙང་། ང་ཚོས་ད་
དུང་ཁོང་ཚོའི་བྱ་བའི་སྐོར་ལ་ཡང་བསྐྱར་བསམ་གཞིག་བྱེད་དགོས་
ཡོད།
གསུམ་པ། ཚོང་བ་རྣམས་རེད། རྒྱལ་ཁབ་གཅིག་ནས་གཞན་
ཞིག་ལ་དངོས་ཟོག་རྣམས་ཁྱེར་ནས་ཕར་འཚོང་བ་དང་ཚུར་ཉོ་བའི་
ལས་ཀ་བྱེད་པ་དང་།ཚོང་ཁང་སོགས་བསྐྲུན་མཁན་གྱི་ཚོང་པ་རྣམས་
རེད།
བཞི་པ་དེ་ནི། ལག་རྩལ་ལ་མཁས་པའི་བཟོ་བོ་དག་རེད། འདི་
དངོས་ཟོག་བཟོ་སྐྲུན་བྱེད་མཁན་གྱི་མི། རྒྱུ་སྤུན་འཁེལ་མཁན། གྱོན་
པ་འཐག་མཁན། རྫ་ཆས་དང་། རག་དང་། གསེར་དང་བ་སོ་སོགས་
ཀྱིས་རྒྱུ་དངོས་བཟོ་མཁན། དེ་མིན་ཕྱོགས་གཞན་པའི་རྒྱུ་དངོས་མང་
བོའི་ཐད་ཀྱི་བཟོ་བོ་བཅས་རེད། མི་དག་གི་རིགས་མང་ཕྱོགས་གྲོང་
སྡེའི་ནང་དང་དེའི་ཉེ་འགྲམ་ན་གནས་སྡོད་བྱས་ཡོད་པ་རེད། འོན་
ཀྱང་གྲོང་གསེབ་ཀྱི་ནང་ན་ཡང་མང་བོ་ཡོད་པ་རེད།
མཐའ་མ་དེ། ཞིང་ཁ་དང་གྲོང་ཁྱེར་གྱི་ནང་ན་ལས་ཀར་འབད་
པའི་ཞིང་པ་དང་ངལ་རྩོལ་པ་དག་རེད། འདིའི་རིགས་ནི་གྲལ་རིམ་
ཆེས་ཆེ་ཤོས་ཡིན་པ་བཤད་མ་དགོས་ལ། གྲལ་རིམ་གཞན་ཚང་མས་
ཁོང་ཚོ་ལས་བརྒལ་བའི་ཡོང་སྒོ་ཞིག་ཡོད་པར་འབད་པ་བྱེད་ཀྱི་ཡོད་
རེད།

རྒྱལ་པོ། ལྷ་ཁང༌། ཆོས་དཔོན།

ང་ཚོས་འཕྲིན་ཡིག་སྔོན་མའི་ནང་ནས་གྲལ་རིམ་རིགས་ལྔ་རུ་
གྱེས་ཡོད་པ་ཤེས་གསལ་བྱུང་སོང་། དེའི་ཁྲོད་ཀྱི་གྲལ་རིམ་ཆེས་ཆེ་
ཤོས་དེ་ཞིང་པ་དང་ངལ་རྩོལ་བ་ཡིན་པ་ཡང་ཧ་གོ་ཡོད། ཞིང་བ་
དག་གིས་ས་ལ་རྨོ་བརྒྱབས་ནས་ལུད་བླུག་སྟེ་ཁ་ཟས་སྐྱེ་འཕེལ་བྱུང་
བཅུག་པ་རེད། གལ་ཏེ་ཞིང་པ་དག་གིས་ལས་ཀ་འདི་འདྲ་མི་བསྒྲུབ་
པ་ཡིན་ན། གཞན་མི་གཅིག་ཀྱང་ས་གཞིའི་སྟེང་ལ་ལས་ཀ་འདི་ལས་
ནི་མེད་ལ། ཁ་ཟས་ཀྱང་བྱུང་ཐུབ་མེད་པའམ་ཡང་ན་ཧ་ཅང་དཀོན་པོ་
ཙམ་ལས་ཡོད་པ་མ་རེད། དེ་འདྲ་ཡིན་ཙང་།ཞིང་པ་ནི་ཧ་ཅང་གི་གལ་
ཆེན་པོ་ཆགས་ཡོད་པ་དང་ཁོ་ཚོ་མེད་པ་ཡིན་ན། མི་ཚང་མ་ལྟོགས་
ཤི་ཐེབས་ངེས་རེད། དེ་བཞིན། ངལ་རྩོལ་པ་དེ་ཚོས་ཀྱང་ས་སྒང་དང་
གྲོང་སྡེའི་ནང་སོགས་ལ་ཧ་ཅང་གལ་ཆེ་བའི་བྱ་བཞག་སྒྲུབ་ཀྱིན་ཡོད།
འོན་ཀྱང་མི་དེ་དག་གིས་བྱ་བ་བསྒྲུབས་པ་དག་ནི་ཆེས་གལ་ཆེན་བ་
དང་མི་ཚང་མ་ལ་མ་ཡོད་ཚད་མེད་ཀྱི་རིགས་ཡིན་ན་ཡང་། ཁོ་ཚོར་
དེ་ལ་བརྟེན་ནས་ཐོབ་པའི་ཡོང་འབབ་དེ་ཧ་ཅང་ཉུང་ཉུང་རེད། ཁོང་
ཚོས་གང་བསྐྲུན་པའི་དངོས་པོ་དེ་དག་གི་མང་ཕྱོགས་གཞན་ལ་ཤོར་
ཡོད་དེ། དམིགས་སུ་རྒྱལ་རིགས་དང་དེའི་རིགས་གཏོགས་ཀྱི་སྐུ་དྲག་
གི་རིགས། ད་དུང་བྲམ་ཟེ་རིགས་སོགས་ཀྱི་ལག་ལ་ཤོར་གྱིན་ཡོད།
རྒྱལ་པོ་དང་ཁོའི་གྲལ་རིམ་གྱི་རིགས་ལ་ནུས་པ་དང་དབང་ཆ་ག་
འདྲ་ཞིག་ཡོད་པ་ནི་ང་ཚོས་ཤེས་གསལ་ལྟར་རེད། གནའ་སྔ་མོའི་རུས་
རྒྱུད་ཚོ་བའི་དུས་སྐབས་དེར་ས་ཆ་ཡོངས་རྫོགས་ལ་རུས་རྒྱུད་ཚོ་བས་
བདག་བྱས་ཡོད་པ་ལས་མི་གཅིག་ལ་གཏན་ནས་བདག་དབང་ཡོད་
པ་མ་རེད། ཡིན་ན་ཡང་རྒྱལ་པོའི་གྲལ་རིམ་གྱི་ནུས་པ་འཕེལ་རྒྱས་
བྱུང་བ་ནས་བཟུང་ས་ཁྱོན་དེ་ཁོ་ཚོའི་བདག་དབང་ལ་གཏོགས་ཟེར་
བ་རེད། ཁོ་ཚོ་ས་བདག་ལ་གྱུར་བ་ནས་ཞིང་པ་རྣམས་ས་དེའི་སྟེང་ལ་
དཀའ་ལས་རྒྱག་མཁན་གྱི་ལས་མི་དང་ལམ་ལུགས་དེ་ལ་བརྟེན་ནས
ཡུན་གྱིས་ཞིང་པ་དེ་དག་ཁོ་ཚོའི་བྲན་གཡོག་ཏུ་གྱུར་པ་རེད།
ཞིང་པ་དེ་ཚོས་ས་གཞིའི་སྟེང་ལ་ལས་ཀའི་ཐོན་བསྐྱེད་ཅི་ཞིག་
འབྱུང་དུ་འཇུག་རུང་། མཐའ་མར་བགོ་བཤའ་བརྒྱབས་ནས་མང་ཤོས་
དེ་ས་བདག་གི་ལག་ལ་བུད་འགྲོ་ཡི་ཡོད་པ་རེད།
ལྷ་ཁང་ཁ་ཤས་ཀྱི་མིང་གི་སྟེང་ན་ས་ཆ་རེ་ཡོད་ན་ཡང་། དེ་ཡང་
ས་བདག་གིས་བདག་ཏུ་བཟུང་ཡོད་པ་རེད།
ད་ང་ཚོས་ལྷ་ཁང་དང་དེ་དག་གི་ཆོས་དཔོན་དག་ག་འདྲ་བྱུང་
བ་ཡིན་ལྟ་ཙམ་བྱེད། ངས་ཁྱོད་ལ་འཕྲིན་ཡིག་སྔོན་མ་ཞིག་གི་ནང་
དུ་གདོད་མའི་ཀླ་ཀློའུ་ཡི་མི་ཡི་བསམ་བློར་ཆོས་ལུགས་དང་དཀོན་
མཆོག་ཅེས་པ་གྲུབ་ཚུལ་ནི་ཁོ་ཚོར་མི་ཤེས་པའི་གནས་ཧ་ཅང་མང་
བ་མ་ཟད། མི་ཤེས་པའི་ས་གནས་སོ་སོར་འཇིགས་སྐྲག་གིས་ཁེངས་
ཡོད་པ་སོགས་བརྗོད་ཡོད། ཁོ་ཚོས་ཡོད་ཚད་ལྷ་དང་ལྷ་མོར་བཟོ་
བཞེང་བྱས་ཡོད་དེ། གཙང་བོ། རི་བོ། ཉི་མ། ལྗོན་ཤིང་། སྲོག་ཆགས་
དུད་འགྲོ་སོགས་ལྷ་ལྷ་མོར་སྣང་ཡོད་ལ། མི་མངོན་པའི་ནུས་ཤུགས་
མང་བོ་ཞིག་ཀྱང་རྣམ་རྟོག་གིས་བཞེང་སྐྲུན་བྱས་ཡོད། རྒྱུ་མཚན་
གཙོ་བོ་ཡོད་ཚད་འཇིགས་སྣང་ལས་བྱུང་བ་ཡིན། ཁོ་ཚོའི་བསམ་པར་
ལྷ་ཚོགས་དེ་དག་ནི་ཁོ་ཚོར་ཉེས་ཆད་གཅོད་མཁན་ཡིན་པར་ཡིད་
འཇོག་བྱེད་ཀྱི་ཡོད། ཁོ་ཚོས་ལྷ་རུ་འདོད་པ་དེ་དག་ཀྱང་ཁོང་ཚོ་རང་
ཉིད་ལྟ་བུའི་གདུག་རྩུབ་དྲག་སྤྱོད་ཅན་ཞིག་ཡིན་པར་འདོད་པས། མི་
ཚོས་དུས་རྒྱུན་དེ་དག་གི་ཡིད་ཚིམ་པའི་ཐབས་ལ་འབད་པ་བྱས་ནས་
དེ་དག་ལ་གཏང་རག་གསོལ་མཆོད་ཀྱི་སྒོ་ནས་ཞུ་བ་བྱེད་ཀྱིན་ཡོད།
ལྷ་ཁང་ནི་ལྷ་ཚོགས་ཀྱི་ཆེད་དུ་བཞེངས་པ་རེད། ལྷ་ཁང་དེའི་
ནང་ན་མཆོད་ཁང་ངམ་ཆོས་ཁང་ཟེར་བའི་ཁང་མིག་དམིགས་བསལ་
བ་ཞིག་ཡོད་པ་དེའི་ནང་དུ་ཁོང་ཚོར་ཕྱག་མཆོད་བྱེད་སའི་ལྷའི་འདྲ་
བརྙན་ཞིག་བཞག་ཡོད། སྐབས་དེའི་མི་ལ་རིག་ས་མཐོང་ས་ན་ཅི་
ཡང་མེད་པ་ཡིན་ན། ཁོ་ཚོར་ཕྱག་མཆོད་བྱེད་མི་ཐུབ་པ་མ་ཚད་བློའི་
ཡུལ་ན་དོགས་མི་བདེ་བ་མང་བོ་ཡོད་ངེས། བྱིས་པ་ཆུང་ཆུང་དེ་ཚོའི་
མིག་ལམ་དུ་ཅི་ཞིག་སྣང་ན་དེ་ལ་བསམ་བློ་འཁོར་བ་དེ་རྒྱུན་ལྡན་ལྟ་
བུ་ཆགས་ཡོད་པ་ཁྱོད་ཀྱིས་ཤེས་ཀྱི་རེད། གནའ་མི་དེ་ཚོ་བྱིས་པའི་
བྱ་སྤྱོད་དང་འདྲ་བོ་ཡོད་པ་དང་། དེ་དག་ལ་འདྲ་བརྙན་ཞིག་མེད་པ་
ཡིན་ན་ཕྱག་མཆོད་བྱེད་མི་ཐུབ་པས། ཁོང་ཚོས་ལྷ་ཁང་གི་ནང་ལ་
འདྲ་བརྙན་ཞིག་བཞག་ཡོད། འདྲ་བརྙན་དེ་དག་ལྟ་མི་བཟོད་པའི་ཁྲོ་
གཏུམ་གྱི་རྣམ་པ་ཁྱད་མཚར་བའི་སྲོག་ཆགས་འདྲ་མིན་གྱི་གཟུགས་
དབྱིབས་ཡོད། སྐབས་ལན་རེར། ཕྱེད་ཀ་མི་དང་ཕྱེད་ཀ་དུད་འགྲོ་ལྟ་
བུའི་གཟུགས་སུ་གྲུབ་ཡོད་པ་སོགས་ཀྱང་བཟོ་སྐྲུན་བྱས་ཡོད་དེ། 
ལྗིབ་ཀྱི་ནང་དུ། སྐབས་ཤིག་ལ་ཞི་མི་ལ་ཕྱག་མཆོད་བྱེད་པ་དང་། ཡང་
སྐབས་གཞན་ཞིག་ལ་ངས་དྲན་ཚོད་ལྟར་ན། ཁོང་ཚོས་སྤྲེའུ་ལ་ཕྱག་
མཆོད་བྱེད་མྱོང་ཡོད། མི་ཚོས་སྲོག་ཆགས་ཀྱི་སྣང་བརྙན་འཇིགས་
རུང་གི་ཉམས་ཅན་ལ་ཕྱག་མཆོད་བྱེད་དགོས་པའི་རྒྱུ་མཚན་ནི། དེ་
ཧ་ཅང་རྟོགས་དཀའ་བ་ཞིག་ཡིན་པས་སོ།། ཕྱག་མཆོད་བྱེད་སའི་འདྲ་
བརྙན་དེ་དག་ཅིའི་ཕྱིར་ཡིད་དུ་འོང་པ་དང་ཡག་པོ་ཞིག་མ་བཟོས་པ་
རེད་ཟེར་ན། ཧ་ལམ་ལྷ་ལ་བཟུང་བའི་ལྟ་ཚུལ་དེ་འཇིགས་རུང་གི་རྣམ་
པ་ཅན་ཞིག་ཡིན་པས། ཁོང་ཚོས་འདྲ་བརྙན་ཡང་དེ་མཚུངས་ཀྱི་
གཟུགས་སུ་བཀོད་པ་རེད། སྐབས་དེའི་མི་ཚོས་དེང་གི་མི་མང་ཕྱོགས་
ཀྱི་འདོད་སྟངས་ལྟར་ལྷ་གཅིག་དང་ཡང་ན་ནུས་མཐུ་ཅན་གཅིག་ལྟ་
བུ་མ་ཡིན་པར། ལྷ་དང་ལྷ་མོའི་ཚོགས་གྲངས་མེད་པ་ཞིག་ཡོད་པར་
ཡིད་ཚོད་བྱེད་ཀྱི་ཡོད་ལ། སྐབས་ལན་རེར་དེ་དག་གིས་ཕན་ཚུན་ལ་
ཡང་འཁྲུག་རྩོད་བྱེད་པ་སོགས་ཀྱི་ལྟ་ཚུལ་འཛིན་གྱི་ཡོད་པ་མ་ཚད།
གྲོང་ཁྱེར་མི་འདྲ་བ་དང་རྒྱལ་ཁབ་མི་འདྲ་བར་སོགས་དུས་རྒྱུན་དུ་
ཕྱག་མཆོད་བྱེད་ཡུལ་གྱི་ལྷ་མི་འདྲ་བ་རེ་ཡོད་པར་ཡིད་འཇོག་བྱེད་ཀྱི་
ཡོད།
ལྷ་ཁང་ནི་ཡོངས་སུ་ཆོས་དཔོན་དང་བཙུན་མས་གང་ཡོད། དུས་
རྒྱུན། ཆོས་དཔོན་གྱིས་ཡི་གེ་ཀློག་ཤེས་པ་དང་འབྲི་ཤེས་པ་ད་དུང་
གཞན་ལས་མང་བོར་སློབ་སྦྱོང་བྱས་ཡོད་པས། ཁོང་ཚོ་རྒྱལ་པོའི་སློབ་
སྟོན་པ་ཆགས་ཡོད་པ་རེད། སྐབས་དེའི་གླེགས་བམ་དག་ཆོས་དཔོན་
ཚོས་བྲིས་པ་དང་བཤུ་འབྲི་བྱས་པ་ཤ་སྟག་ཡིན། རྒྱུ་མཚན་ཁོང་ཚོར་
ཤེས་ཡོན་ཅུང་ཙམ་ཡོད་པར་བརྟེན། གནའ་བོའི་དུས་ཀྱི་ཤེས་རབ་
ཅན་གྱི་མི་རུ་གྱུར་ཡོད། ཁོང་ཚོའི་ཁྲོད་ན་སྨན་པ་ཡང་ཡོད་ལ། དེ་
མིན་དུས་རྒྱུན་མི་མང་ལ་ཁོ་ཚོ་ཇི་ལྟར་སྤྱང་པོ་ཡིན་ལུགས་སྟོན་པ་
དང་། ཁོ་ཚོས་མི་མང་ལ་གཡོ་བྱུས་འགའ་བསྟན་ནས་དཔྱ་ཁྲལ་བསྡུ་
ཐབས་སྣ་ཚོགས་ཁོང་ཚོའི་སྟེང་ལ་བཀོལ་གྱིན་ཡོད། མི་མང་ནི་ཧ་
ཅང་གླེན་རྟགས་དང་རྨོངས་པའི་དབང་དུ་སོང་ཡོད་པས། ཆོས་དཔོན་
ལ་སྒྱུ་མའི་འཕྲུལ་མངའ་བར་ཞེན་སྣང་སྐྱེས་ཀྱི་ཡོད།
ཆོས་དཔོན་ཚོས་ཐབས་ཡོད་ཚད་ཀྱི་སྟེང་ནས་མི་མང་གི་ཚེ་སྲོག་
དང་མཉམ་སྲེ་བྱས་ཡོད་པས། མི་རྣམ་དཔྱོད་ཅན་དང་མི་སུ་ཡིན་རུང་
རང་ཉིད་ན་བ་དང་དཀའ་ཁག་ཅིག་ལ་འཕྲད་པའི་ཚེ་ན་ཆོས་དཔོན་དེ་
དག་གི་ཟུར་ལ་སོང་བ་རེད། དེ་དག་གིས་མི་མང་ལ་དུས་སྟོན་ཆེན་མོ་
ལ་སོགས་ཀྱི་གོ་སྒྲིག་ཀྱང་བྱེད་ཀྱི་ཡོད་ལ། སྐབས་དེ་དུས་ལོ་ཐོ་ཡོད་པ་
མ་རེད།དམིགས་གསལ་དུ་མི་མང་སྤྱི་ལ་ཡོད་པ་མ་རེད། འོན་ཀྱང་ཁོ་
ཚོས་དུས་སྟོན་སོགས་སྐབས་བསྟུན་གྱིས་རོལ་བཞིན་ཡོད།
ཆོས་དཔོན་ཚོས་དུས་རྒྱུན་མི་མང་མགོ་བསྐོར་ནས་ལམ་ལོག་ལ་
ཁྲིད་ན་ཡང་། ཁོང་ཚོས་ད་དུང་དེ་དག་ལ་ཕྱོགས་མང་བོ་ནས་རོགས་
རེམ་དང་འཕེལ་རྒྱས་ཀྱི་ལམ་ཁ་བཟོས་ཡོད་པ་རེད།
ས་ཆ་ཁ་ཤས་ཀྱི་ནང་དུ་དང་ཐོག་མི་མང་གྲོང་སྡེ་ཞིག་གི་ཚུལ་དུགཞིས་ཆགས་
ནས་འཚོ་སྡོད་བྱེད་དུས། མི་མང་ལ་རྒྱལ་པོ་མེད་པར་
ཆོས་དཔོན་ཚོས་དབང་སྒྱུར་བྱས་ཡོད་ཀྱང་སྲིད།
དེའི་རྗེས་སུ་འཐབ་འཛིང་ལ་ཆོས་དཔོན་ལས་ཡན་གྱི་མི་ཞིག་
སྐྱེས་ཏེ། དེ་ལ་རྒྱལ་པོའི་གོ་ས་སྤྲད་དགོས་བྱུང་བས། ཆོས་དཔོན་གོ་
ས་ནས་ཕྱིར་འབུད་བཏང་ཡོད་ཀྱང་སྲིད། ས་ཆ་ལ་ལའི་ནང་དུ་ཨེ་
ལྗིབ་ཀྱི་རྒྱལ་རྒྱུད་ཧྥུ་རཱོའོ་ཧ་(Pharaoh) ཡི་གདུང་རབས་བཞིན་རྒྱལ་
པོ་དང་ཆོས་དཔོན་གཉིས་ཆ་མི་གཅིག་གིས་བྱས་ཡོད། ཧྭཱ་རཱོའོ་ཧའི་
གདུང་རབས་སོ་སོ་གསོན་ངོགས་སུ་ཡོད་དུས་ཀྱང་དོན་ཀྱིས་ལྷ་མིན་
འདྲེ་མིན་ཞིག་ཡིན་པར་ཆ་འཇོག་བྱས་ཡོད། དེ་ཚོ་ཤི་ཟིན་པའི་དུས་
སུ་ཡང་། ལྷ་ལ་བརྩིས་ནས་ཕྱག་མཆོད་བྱེད་ཀྱིན་ཡོད།

ཕྱིར་མིག་ཅིག

ཁྱོད་ངའི་འཕྲིན་ཡིག་དག་ལ་སུན་སྣང་སྐྱེས་ཀྱིན་མི་འདུག་གམ།
ངས་བསམ་པར་ད་ཁྱོད་ཀྱིས་ངལ་ཞིག་གསོ་རྒྱུ་ན་འོས་འཚམས་རེད་
འདོད་བྱུང༌། ད་དུས་ཚོད་གང་འཚམ་གྱི་རིང་ལ་ངས་འཕྲིན་པ་གསར་
བ་གང་ཡང་ཁྱོད་ལ་འབྲི་རྒྱུ་མིན། ངའི་འདོད་པར་ཁྱོད་ཀྱིས་ང་ཚོས་ད་
སྔོན་གླེང་ཟིན་པ་དག་གི་སྐོར་ལ་བསམ་གཞིག་གཏོང་རྒྱུ་ན་བཟང་གི་
འདོད་བྱུང་། ལོ་ངོ་ས་ཡ་དུ་མའི་ལོ་རྒྱུས་དེ་དག་ཧོལ་རྒྱུག་བྱེད་ཐེངས་
གཅིག་གིས་འཕྲིན་པ་ཁ་ཤས་ཀྱིས་གླེང་ཚར་འདུག སའི་གོ་ལ་འདི་
ཉི་མའི་ཆ་ཤས་ཆུང་ཆུང་ཞིག་ཡིན་པའི་དུས་དེ་ནས་བཟུང་མགོ་
བརྩམས་ཏེ། ང་ཚོས་དེ་ཇི་ལྟར་སོ་སོར་གྱེས་པ་དང་དེ་ནས་ཡུན་གྱིས་
ཚ་དྲོད་དེ་མར་བབས་པ་དང་། ཟླ་བ་མདའ་འཕེན་འཕེན་བྱས་ནས་
ཕྱི་རུ་ཐོན་པ་དང་། དུས་རབས་མང་བོའི་རིང་ལ་ས་སྒང་འདིར་ཚེ་སྲོག་
ས་ཡ་གང་ཡང་མེད་པ་སོགས་ལ་བལྟས་ཚར་བ་རེད། དེ་ནས་ལོ་ངོ་
དང་ས་ཡ་མང་བོའི་རིང་ལ་ཟེར་དུས། ཁྱོད་ཀྱིས་ལོ་ངོ་ས་ཡ་གཅིག་གི་
དུས་ཚོད་ན་རིང་ཐུང་ག་ཚོད་ཡོད་མེད་བསམ་བློར་དཔོག་ཐུབ་བམ།
གང་ལྟར་ཚེ་སྲོག་གི་སྐྱེ་འཕེལ་ནི་ཧ་ཅང་དལ་མོ་ཞིག་རེད། དེ་བཞིན་
དུ་ལོ་ངོ་ས་ཡ་མང་བོ་བརྒལ་བའི་རིག་ལམ་ཞིག་ཡར་འདེད་རྒྱུ་ཧ་ལས་
པའི་དཀའ་ལས་ཆེན་པོ་ཡོད། ཁྱོད་ནི་ལོ་བཅུ་དག་དག་ལ་སོན་པ་
ཡིན་ན་ཡང་།ཇི་ལྟར་འཚར་ལོངས་བྱུང་བ་ཡིན་མ་ཤེས་པར་ཆེན་པོར་
ཆགས་ཡོང་གི་འདུག ཁྱོད་ནི་བུ་མོ་ཞིག་རེད། མ་རེད་དམ། རེད། ན་
ཆུང་སྲས་མོ་ཞིག་རེད། ལོ་ངོ་བརྒྱ་ཕྲག་ཙམ་ཡིན་རུང་ཁྱོད་ལ་ཧ་ཅང་
དུས་ཡུན་རིང་དྲགས་ཡོད་པས། ལོ་ངོ་སྟོང་ཕྲག་ཟེར་ན་ཡིན་དང་ཡིན།
དེ་བཞིན་ས་ཡ་ཟེར་དུས་སྟོང་ཕྲག་གི་ཁ་ལ་སྟོང་ཕྲག་བསྣན་ནས་འགྲོ་
དགོས་པས། ང་ཚོའི་མགོ་ཆུང་ཆུང་འདིའི་ནང་ལ་འདི་འོས་འཚམས་
ཡིན་རྒྱུ་མ་རེད་བསམ་ནས་ང་ལ་ཞེད་སྣང་འདུག ང་ཚོས་བསམ་པར་
ང་ཚོ་ནི་རིན་ཐང་ཆེན་པོ་ཡིན། ང་ཚོ་ལ་བྱ་དངོས་ཆུང་ཆུང་གིས་ཀྱང་
འགལ་རྐྱེན་དང་སེམས་ངལ་བཟོ་ཐུབ་ཀྱི་ཡོད་འདོད་ན་ཡང་། འཛམ་
གླིང་འདིའི་ལོ་རྒྱུས་རིང་མོའི་ཁྲོད་དོན་དག་ཆུང་ཆུང་དག་ཅི་ཞིག་རེད།
དེ་ནི་ལོ་རྒྱུས་ཀྱི་དུས་རབས་སྣ་ཚོགས་ཀྱི་ཁྲོད་དུ་ང་ཚོ་ལ་བཞག་པའི་
བསླབ་གཞི་ཞིག་དང་ལྟ་ཀློག་བྱེད་སའི་གནས་གལ་ཆེན་ཞིག་ཆགས་
ཡོད་པ་རེད། དེའི་རྒྱུ་མཚན་ང་ཚོས་རྗེས་ཕྱོགས་དོན་དག་ཆུང་ཆུང་
དག་གི་སྐོར་ལ་སེམས་ཁུར་ཆེན་པོ་བྱེད་མི་དགོས་པ་རེད།
དེ་ན་ང་ཚོས་གནའ་སྔ་མོ་སྔ་མོ་ཚེ་སྲོག་གཏན་ནས་མེད་པའི་
དུས་སམ་ཡང་ན་ཆེས་སྔ་མོར་རྒྱ་མཚོའི་ནང་གི་སྲོག་ཆགས་ལས་
གཞན་གང་ཡང་མེད་པའི་དུས་དེ་ལ་ཕྱི་མིག་ཅིག་འཕང་ན་མི་གཅིག
ཀྱང་ས་སྒང་འདིའི་གང་དུ་ཡང་ཡོད་པ་མ་རེད། སྲོག་ཆགས་སླེབས་
ནས་མི་ལོ་ས་ཡ་དུ་མའི་རིང་ལ་མིའི་རིགས་ཀྱིས་གསོད་ནི་དང་བདའ་
ནི་གང་ཡང་མེད་པར་འཁྱམ་མྱུལ་གྱི་འཚོ་བ་ལ་རོལ་ནས་བསྡད་པ་
རེད། མཇུག་མཐར་མིའི་རིགས་བྱུང་བ་ན། མི་ནི་སྐམ་ཞིང་ཕྲ་བའི་ཧ་
ཅང་ཆུང་ཆུང་གི་སྲོག་ཆགས་ཤིག་ཡིན་པ་མ་ཟད། ཆེས་འཁོས་ངན་
གྱི་སྲོག་ཆགས་དེ་ཡིན། ཡིན་ན་ཡང་ཡུན་གྱིས་ལོ་ངོ་སྟོང་ཕྲག་དུ་མ་
བརྒལ་བ་ན། ཁོ་སྟོབས་ཤུགས་ཅན་དང་སྤྱང་གྲུང་ཅན་གྱི་གྱུར་ཏེ། ད་
ལྟ་ཁོ་ས་སྒང་འདིར་སྲོག་ཆགས་ཀུན་གྱི་གཙོ་བདག་ཆགས་ཡོད་པ་
རེད། སྲོག་ཆགས་གཞན་ཚང་མ་ཁོའི་ཚེ་གཡོག་དང་བྲན་གཡོག་ཏུ་
གྱུར་ཏེ་ཁོས་གང་བསྐུལ་བ་ནང་བཞིན་བསྒྲུབ་འཇུག་གི་ཡོད།
དེ་ནས་ང་ཚོ་དཔལ་ཡོན་འཕེལ་སྐྱེད་ཀྱི་དུས་ལ་སླེབས་པ་རེད། ང་
ཚོས་དེ་དག་གི་ཐོག་མའི་བྱུང་བ་རྣམས་མཐོང་ཟིན་པ་རེད། ད་ང་ཚོས་
དེའི་གཞུག་དེད་ནས་དུས་སྐབས་རྗེས་མའི་ནང་ལ་སོང་བ་ན། དུས་
ད་ལྟའི་བར་དུ། མི་ལོ་ས་ཡ་དུ་མའི་རིང་ཚད་ཅིག་བརྒྱུད་ནས་འགྲོ་ས་
ཡོད་པ་མ་རེད། ང་ཚོའི་འཕྲིན་ཡིག་དེ་དག་གི་ནང་དུ། ང་ཚོ་འབྱོར་ས་
ནི་ལོ་ངོ་སྟོང་ཕྲག་བཞི་དང་ཡང་ན་ལྔ་ཙམ་གྱི་སྔོན་གི་དུས་སྐབས་དེ་
རེད། འོན་ཀྱང་ང་ཚོས་ད་སྔོན་སོང་ཟིན་པའི་ལོ་ངོ་ས་ཡ་དུ་མའི་སྐོར་
དང་བསྡུར་ན་ལོ་ངོ་སྟོང་ཕྲག་བཞི་ཡས་མས་ཀྱི་སྐོར་ལ་མང་ཙམ་ཤེསཀྱི་ཡོད། 
མིའི་སྐྱེ་འཕེལ་དང་ལོ་རྒྱུས་ཀྱིས་མི་ལོ་སྟོང་ཕྲག་བཞིའི་རིང་
གི་ས་ཟིན་ཡོད་པ་རེད། རྗེས་ཕྱོགས་ཁྱོད་ཀྱིས་དེ་དག་དང་འབྲེལ་བའི་
ལོ་རྒྱུས་མང་བོ་བཀླག་ངེས་པ་མ་ཟད།རང་ཉིད་འཚར་ལོངས་བྱུང་དུས་
དེ་དང་འབྲེལ་བ་དམ་ཟབ་ཆགས་ཡོད། ངས་ཀྱང་ཁྱོད་ལ་དེའི་སྐོར་ཁོ་
ན་ནས་ཅུང་ཙམ་འབྲི་འདོད་ཡོད། གཙོ་བོ་གོ་ལ་ཆུང་ཆུང་འདིའི་ནང་
གི་མིའི་རིགས་ཀྱི་འདས་དོན་གྱི་ཐད་ནས་ཁྱོད་ལ་གོ་རྟོགས་ཙམ་ཞིག་
རྙེད་པའི་ཕྱིར་ཡིན་ནོ།།

འགྱུར་རྡོ་དང་ཞིག་ཤུལ།

ངས་ཁྱོད་ལ་འཕྲིན་ཡིག་མ་བྲིས་པར་དུས་ཡུན་རིང་པོ་འགོར་
སོང་། སྔོན་གྱི་འཕྲིན་ཡིག་མཐའ་མ་དེ་གཉིས་ཀྱི་ནང་ལ། ང་ཚོས་
འཕྲིན་ཡིག་སྔོན་མ་དག་གི་ནང་ནས་བསམ་གཞིག་བྱས་ཟིན་པའི་
གདོད་མའི་དུས་སྐབས་དེ་ལ་ཕྱིར་ལྟ་བྱེད་བཞིན་པའི་སྒང་ཡིན། ངས་
ཁྱོད་ལ་ཉའི་འགྱུར་རྡོའི་འདྲ་རིས་ཀྱི་སྦྲག་བྱང་ཁ་ཤས་བསྐུར་ཡོད། དེ་
ནི་ཁྱོད་ལ་འགྱུར་རྡོ་ཟེར་བ་དེ་ག་འདྲ་ཞིག་ཡིན་པར་བསམ་གཞིག་
ཅུང་ཙམ་རེ་སྤྲོད་རྒྱུའི་ཆེད་དུ་ཡིན། མཱ་སོའུ་རེའི་(Mussoorie)ས་ཆ་
ནས་ང་ཚོ་མཇལ་འཛོམས་བྱུང་དུས། ངས་ཁྱོད་ལ་འགྱུར་རྡོ་གཞན་
པའི་པར་རིས་བསྟན་ཟིན་པ་ཡིན།
ཅིག་བྱས་ན་ཁྱོད་ཀྱིས་ལྟོ་འགྲོའི་རིགས་ཀྱི་འགྱུར་རྡོ་དམིགས་
བསལ་བ་འགའ་རེ་ཡིད་ལ་འཁོར་གི་ཡོད་ན་ཐང་། ལྟོ་འགྲོ་ཟེར་བ་
ནི་གོག་ནས་འགྲོ་བའི་སྲོག་ཆགས་ཀྱི་རིགས། སྦྲུལ། རྩངས་པ། ཆུ་
སྲིན། རུས་སྦལ་སོགས་ང་ཚོས་ད་ལྟའི་དུས་ལ་ཡང་མཐོང་ཐུབ་པ་དེ་དག་ལྟ་བུ་རེད། 
ལྟོ་བགྲོད་སྲོག་ཆགས་ཀྱི་རིགས་ནི་གནའ་སྔ་མོའི་
དུས་ཤིག་ནས་ཁྱིམ་རྒྱུད་གཅིག་ཏུ་རྩི་ན་ཡང་། དེ་དག་ལ་ཕན་ཚུན་
ཧ་ཅང་མི་འདྲ་བའི་ཆ་དང་ཧ་ཅང་ཆེན་པོ་སོགས་ཀྱང་ཡོད། ང་ཚོས་
ལྷོ་ཕྱོགས་ཁཱོན་སེན་ཋོན་(Kensington)གནའ་རྫས་བཤམ་སྟོན་ཁང་
ནས་ཧ་ཅང་ཆེ་བའི་དུད་འགྲོའི་རིགས་ཞིག་ལ་ལྟ་མྱོང་བ་ཁྱོད་ཀྱི་ཡིད་
ལ་འཁོར་གྱི་ཡོད་རྒྱུ་རེད། དེ་ཚོའི་གཅིག་གི་རིང་ཚད་ལ་གོམ་པ་སུམ་
ཅུ་ནས་བཞི་བཅུའི་བར་འདུག དེ་དག་ནི་མི་ལས་ཆེ་བའི་སྦལ་བའི་
རིགས་ཤིག་རེད། རུས་སྦལ་མང་ཕྱོགས་དེ་བཞིན་ཆེན་པོ་ཡོད། ཧ་
ཅང་ཆེ་བའི་ཕ་ཝང་དེ་ཚོ་མཐའ་སྐོར་ཙམ་ལ་འཕུར་རྒྱུ་གོམས་ཡོད་པ་
དང་། གཏུམ་འབྲུག་ལྟ་བུའི་སྲོག་ཆགས་གཅིག་རང་གི་རྐང་བའི་སྒང་
ནས་ཡར་འགྲེང་བ་ཡིན་ན། དེ་ན་ལྗོན་ཤིང་ཞིག་གི་ཆེ་ཆུང་ཡོད་པ་
རེད།
རྩི་ཤིང་རྙིང་བའི་འགྱུར་རྡོ་དུ་མ་ཡང་ཁྱོད་ཀྱིས་མཐོང་མྱོང་ཡོད།
མཛེས་ཉམས་ཅན་གྱི་ལྦུབ་བུ་རེ་རལ་དང་ལོ་མ་སྣ་ཚོགས། ད་དུང་ཏ་
ལའི་ཤིང་ལ་སོགས་བྲག་ངོས་ལ་རྗེས་ཤུལ་བཞག་པའི་འགྱུར་རྡོ་གང་
མང་ཡོད། ལྟོ་བགྲོད་སྲོག་ཆགས་ཀྱི་རིགས་ཐོན་པའི་རྗེས་སུ། 
འོ་འཐུང་སྲོག་ཆགས་ཀྱི་རིགས་སམ་ཡང་ན་རང་གི་ཕྲུ་གུ་འོ་མས་གསོ་
སྐྱོང་བྱེད་པའི་སྲོག་ཆགས་སླེབས་པ་རེད། ང་ཚོའི་མཐའ་འཁོར་ན་
ཡོད་པའི་སྲོག་ཆགས་མང་ཕྱོགས་དང་ང་ཚོ་རང་ཉིད་དང་བཅས་ཏེ་འོ་
འཐུང་སྲོག་ཆགས་ཀྱི་རིགས་རེད། གནའ་སྔ་མོའི་དུས་ཀྱི་འོ་འཐུང་
སྲོག་ཆགས་རྣམས་ནི་དེང་གི་ང་ཚོའི་སྲོག་ཆགས་དག་དང་ཁྱད་པར་
ཆེན་པོ་ཡོད་པ་མ་རེད། ཁོ་ཚོ་ཅུང་ཙམ་ཆེ་བ་ལས་ལྟོ་བགྲོད་སྲོག་
ཆགས་ལྟ་བུར་ཧ་ཅང་གི་ཆེན་པོ་ཡོད་པ་རེད། མཆེ་བ་ཧ་ཅང་ཆེ་བའི་
གླང་ཆེན་དང་ལུས་བོངས་ཆེ་བའི་དོམ་ལྟ་བུ་ཡང་འགའ་རེ་ཡོད་པ་
རེད།
དེ་མིན་ཁྱོད་ཀྱིས་མིའི་འགྱུར་རྡོ་ཡང་རིག་མྱོང་ཡོད། འོན་ཀྱང་དེ་
དག་ཧ་ཅང་གི་བློ་མགུ་སྤྱད་ཅིག་མ་ཡིན་ཏེ།དེ་དག་སྤྱིར་བཏང་གི་རུས་
པ་དང་མགོ་རུས་ཙམ་རེད། ཆེས་སྤྲོ་བ་ཆེ་ཤོས་ནི། གནའ་སྔ་མོའི་མི་
དག་གིས་མེ་འབུད་བྱེད་ཀྱི་ཡོ་ཆས་མེ་རྡོ་དེ་རེད།
ད་དུང་དེའི་མི་ཚད་ངས་ཁྱོད་ལ་ཨེ་ལྗིབ་ཡུལ་མིའི་རོ་ཁང་དང་
དམར་གདུང་གི་འདྲ་རིས་ཡག་པོ་འགའ་ཡང་བསྟན་མྱོང་ཡོད། དེ་
ཚོའི་ཁ་ཤས་ཧ་ལས་པའི་ཡག་པོ་ཡོད་པ་ཁྱོད་ཀྱི་དྲན་པར་འཁོར་ཡོང་གི་རེད། 
ཤིང་གི་པུར་སྒམ་དེའི་སྟེང་ལ་མི་མང་གི་བྱུང་བ་རིང་མོ་ཞིག་
བྲིས་འདུག དྷོ་བྷི་སི་ (Thebes)ཡུལ་གྱི་གྱང་རིས་དེ་དག་ནི་ཨེ་
ལྗིབ་མིའི་རོ་ཁང་དག་ལས་ཆེས་སྤྲོ་བ་ལྡན་ཤོས་ཆགས་ཡོད།
ད་དུང་ཁྱོད་ཀྱིས་ཨེ་ལྗིབ་ཀྱི་དྷོ་བྷི་སི་ཡུལ་ན་ཡོད་པའི་ལྷ་ཁང་དང་
ཕོ་བྲང་ཞིག་རལ་གྱི་པར་རིས་ཀྱང་རིག་མྱོང་ཡོད། དེར་ཧ་ལས་པའི་ཀ་
བ་ཆེན་པོ་ཅན་གྱི་ཁང་བརྩེགས་དཔག་དཀའ་བ་ཞིག་ཡོད་པ་མ་ཟད།
དྷོ་བྷི་སིའི་ཉེ་འཁོར་ན་མེམ་ནོན”( Memnon) མི་བོ་ཆེའི་འདྲ་སྐུ་ཆེན་
མོ་ཡང་ཡོད། ཨེ་ལྗིབ་སྟོད་ཕྱོགས་ཀྱི་ཡུལ་ལུང་ཀཱར་ནཱག ཨ(karnak)
ན་ཡོད་པའི་ཁང་བརྩེགས་དང་ལྷ་ཁང་ཞིག་རོའི་པར་རིས་ཀྱང་ཡོད་
པ་རེད། ཞིག་རལ་དེ་དག་གིས་ཁྱོད་ལ་གནའ་བོའི་ཨེ་ལྗིབ་ཡུལ་གྱི་
རྩིག་བཟོ་བ་དག་ག་འདྲ་ཡིན་པའི་བསམ་བློ་འཁོར་འཇུག་གི་རེད།
གལ་ཏེ་ཁོ་ཚོ་བཟོ་སྐྲུན་རིག་གནས་ལ་ཚད་མཐོའི་བྱང་ཆ་མེད་པ་
ཡིན་ན། ཁོ་ཚོས་ལྷ་ཁང་དང་ཕོ་བྲང་ཆེན་པོ་དེ་དག་རྩིག་ཐབས་ཡོད་
པ་མ་རེད།
ང་ཚོས་ད་ལྟ་ཕྱིར་ལྟ་གནད་བསྡུས་དེ་ཡོངས་སུ་མཇུག་སྒྲིལ་བ་
ཡིན། འཕྲིན་ཡིག་རྗེས་མའི་ནང་ལ་ང་ཚོ་མུ་འཐུད་དུ་མར་འགྲོ་ཡི་
ཡིན།

ཨཱརྱ་མི་རིགས་རྒྱ་གར་ལ་སླེབས་པ།

ང་ཚོས་ད་སྔོན་བགྲོ་གླེང་བྱས་པ་དེ་དག་ང་ཚོ་དང་ཧ་ཅང་ཁ་
ཐག་རིང་བའི་གནའ་བསྐལ་བའི་ཡུན་ཞིག་རེད། ད་ང་ཚོས་མིའི་
རིགས་ཇི་ལྟར་འཕེལ་རྒྱས་ཀྱི་ལམ་ལ་ཞུགས་པ་དང་ཁོང་ཚོས་ག་རེ་
བྱས་པ་སོགས་ཀྱི་སྐོར་ལ་ལྟ་ཞིབ་ཅིག་བྱེད། སྔ་མོའི་དུས་དེ་ཡོད་ཚད་
ལ་གདོད་མའི་དུས་སམ་དབྱིན་ཡིག་གི་ནང་དུ་(prehistoric)ཟེར་
ནས་བྲིས་ཡོད། དེའི་ནང་དོན་ཡིག་ཚགས་ལོ་རྒྱུས་མ་བྱུང་བའི་སྔོན་
གྱི་དུས་ལ་ཟེར་བ་ཡིན། སྐབས་དེའི་ལོ་རྒྱུས་ང་ཚོ་ལ་མངོན་སུམ་གྱི་
མཐོང་ཡུལ་དུ་མེད་པས། མང་ཆེ་བར་ང་ཚོས་ཚོད་དཔག་བྱེད་དགོས་
པ་རེད། ང་ཚོ་ད་ལྟ་ལོ་རྒྱུས་ཀྱི་ཟུར་རམ་གཅོག་མཚམས་ཤིག་ལ་
སླེབས་ཡོད།
ད་ང་ཚོས་ཐོག་མར་རྒྱ་གར་ནང་ལ་ཅི་ཞིག་བྱུང་མྱོང་བའི་སྐོར་ལ་
ལྟ་ཆོག་པ་བྱོས། ང་ཚོས་རྒྱ་གར་ནང་གི་གནའ་སྔ་མོའི་དུས་ཀྱི་སྐོར་
ལ་སྔ་སེ་བལྟས་ཟིན་ཏེ། ཨེ་ལྗིབ་དང་འདྲ་བར་དཔལ་ཡོན་དར་མྱོང་བ་མ་ཚད། 
ཚོང་ལས་ཀྱི་ཕྱོགས་ནས་ཀྱང་མཚོ་གྲུས་རྒྱ་གར་གྱི་རྒྱུ་དངོས་
ཁྱེར་ནས་ཨེ་ལྗིབ་དང་མཱི་སཱོའོ་ཕཱོའོ་ཋེ་མེ་ཡཱ་དང་ད་དུང་རྒྱལ་ཁབ་
གཞན་ལ་ཡང་འགྲུལ་སྐྱོད་བྱས་ཡོད་པ་རེད། སྐབས་དེར་རྒྱ་གར་ནང་
ལ་གནས་སྡོད་བྱས་ཡོད་པའི་མི་མང་ལ་ཏྟི་རཱ་ཝེ་ཏྟེན(Dravidians)
ཟེར་ནས་འབོད་ཀྱི་ཡོད། ཁོང་ཚོ་ནི་ད་ལྟའི་རྒྱ་གར་ལྷོ་ཕྱོགས་མཱ་ཌི་ར་
(Madras)ཡི་མཐའ་སྐོར་དུ་གཞིས་སྡོད་བྱས་ཡོད་པའི་རིགས་རྒྱུད་
ཅིག་རེད།
བྷི་རཱ་ཝེ་བྷེན(Dravidians) མི་རིགས་ལ་རྒྱ་གར་བྱང་ཕྱོགས་ནས་
ཨཱརྱ་མི་རིགས་ཀྱིས་བཙན་འཛུལ་བྱས་ཏེ་ཡུལ་སྤར་བ་རེད། ཡ་གླིང་
དཀྱིལ་མའི་ཁྲོད་ན་ཨཱརྱ་མི་རིགས་ཧ་ལས་པ་མང་བོ་ཡོད་སྟབས། ཁོ་
ཚོར་ཁ་ཟས་ཀྱིས་མ་འདང་བའི་དཀའ་ཁག་བྱུང་སྟེ། མང་བོ་ཞིག་རྒྱལ་
ཁབ་གཞན་ལ་བཀྲམ་པ་རེད། ཁོ་ཚོ་མི་འབོར་མང་བོ་ཞིག་པིར་ཤེ་ཡཱ་
ས་ཁུལ་(Persia)དང་། གྷི་རེ་སི ” (Greece)གཞན་ཡང་ནུབ་ཕྱོགས་
ལ་སོགས་པར་སོང་ཡོད་པ་རེད། དེ་བཞིན་དུ་རྒྱ་གར་ནང་ལ་ཀཱ་ཤེ་
མེར་ཉེ་འགྲམ་གྱི་རི་ངོས་སུ་ཁྱུ་ཚོགས་ཀྱི་རྣམ་པའི་སླེབས་ཡོད་པ་རེད།
ཨཱརྱ་མི་རིགས་ནི་འཐབ་འཛིང་ལ་མཁས་པའི་མི་རིགས་ཤིག་ཡིན་
པས། ཁོ་ཚོས་ཏྟི་རཱ་ཝེ་ཏྟེན( Dravidian)་མི་རིགས་ལ་ཕར་ཁ་ལོ་བསྒྱུར་
བ་རེད། དེ་ནས་ཨཱརྱ་མི་རིགས་ཁྱུ་ཚོགས་ཀྱི་རྗེས་ལ་ཁྱུ་ཚོགས་དེད་
དེ་ནུབ་བྱང་གཉིས་ཀྱི་ཕྱོགས་ནས་རྒྱ་གར་ལ་ཐོན་པ་རེད། ཅིག་བྱས་
ན་བྷི་རཱ་ཝེ་བྷེན( Dravidian)་མི་རིགས་ཀྱིས་ཐོག་མར་བཀག་འགོག་
བྱས་ཡོད་ན་ཐང་། ཡིན་ན་ཡང་དེ་ཚོ་ཇེ་མང་ནས་ཇེ་མང་ལ་སོང་བ་
དང་བསྟུན་ཁོང་ཚོས་འགོག་མ་ཐུབ་པ་རེད། དུས་ཡུན་རིང་པོ་ཞིག་ལ་
ཨརྱ་མི་རིགས་བྱང་ཕྱོགས་ཨ་ཧྥི་གྷ་ནི་སི་ཐན ” (Afghanistan)དང་
པཱན་རྗབ(Punjab)ཡུལ་ལུང་ཁོ་ནའི་ནང་ལ་གནས་སྡོད་བྱས་པ་རེད།
དེ་ནས་ཁོང་ཚོ་ད་དུང་མར་ཡོང་ནས་དེང་གི་མངའ་ཁུངས་ད་ལྟ་ང་
ཚོ་བསྡད་ཡོད་ས་འདི་ལ་སླེབས་པ་རེད། ཁོང་ཚོ་རྒྱ་གར་དཀྱིལ་མའི་
བཱན་དྷེ་ཡ་" (Vindhya)རི་བོར་ཐུག་རེག་བར་དུ་ས་བཟུང་ནས་སོང་
ཡོད་པ་རེད། རི་བོ་དེའི་ནགས་ཚལ་ཧ་ལས་པའི་མཐུག་པོ་ཡོད་སྟབས།
ནགས་ཚལ་དེ་བརྒལ་བར་དཀའ་ལས་ཁག་པོ་ཡོད་རེད། སོང་ཙང་
ཁོང་ཚོ་བཱན་དྷེ་ཡ་(Vindhya)རི་བོའི་ནུབ་ཕྱོགས་ནས་དུས་ཡུན་རིང་
པོར་ལུས་སོང་བ་རེད། ཁོང་ཚོས་ཁྲོད་ཀྱི་མི་མང་བོ་ཞིག་གིས་རི་བོ་
བརྒལ་ཐབས་བྱས་ཏེ་རྒྱ་གར་ལྷོ་ཕྱོགས་སུ་སླེབས་ཡོད་ན་ཡང་། མི་
ཚོགས་བྱིངས་ཀྱིས་རི་བོ་དེ་བརྒལ་མ་ཐུབ་བརྟེན། རྒྱ་གར་ལྷོ་ཕྱོགས་
གཙོ་ཆེར་ཏྟི་རཱ་ཝེ་ཏྟེན (Dravidian)་མི་རིགས་ཀྱིས་ཟིན་སོང་བ་རེད།
ཨརྱ་མི་རིགས་རྒྱ་གར་ལ་ཇི་ལྟར་སླེབས་ཚུལ་སྐོར་ཉམས་ཞིབ་
བྱེད་པར། འདི་ནི་ཆེས་སྤྲོ་བ་འཁོར་སའི་གནས་གཅིག་ཡིན། ཁྱོད་
ཀྱིས་ལེགས་སྦྱར་དཔེ་ཆ་རྙིང་བ་དག་གི་ཁྲོད་ནས་ཨཱརྱ་མི་རིགས་
སྐོར་ལ་མང་བོ་གསར་རྟོགས་ཐུབ་ངེས་རེད། རྒྱ་གར་གྱི་གནའ་བོའི་
ཤེས་བྱའི་རིག་མཛོད་”(Vedas)ལས་སྐབས་དེའི་གནས་ཚུལ་འཁོད་
ཡོད་པའི་བསྟན་བཅོས་མང་བོ་ཡོད་ངེས། རིག་མཛོད་ལས་ཆེས་རྙིང་
བའི་བསྟན་བཅོས་ནི་བསྟོད་པའི་བསྟན་བཅོས་(Rig Veda)ཟེར་
བ་དེ་ཡིན་ལ། དེའི་ནང་ནས་ཁྱོད་ཀྱིས་རྒྱ་གར་གྱི་ཆ་ཤས་ཤིག་ཨཱརྱ་
མི་རིགས་ཀྱིས་དབང་སྒྱུར་བྱས་ཡོད་པའི་གོ་རྟོགས་འགའ་རྙེད་ཐུབ།
རིག་མཛོད་ཀྱི་བསྟན་བཅོས་གཞན་པ་དང་ལེགས་སྦྱར་སྐད་ཀྱི་དཔེ
ཆ་རྙིང་བ་གཞན་པ་དག་སྟེ། རྩིས་རྙིང་བསྟན་བཅོས་༔ (Puranas)
ལྟ་བུའི་ནང་དུ་ཨཱརྱ་མི་རིགས་ཇི་ལྟར་དར་ཁྱབ་ལ་སོང་བའི་གནས་
ཚུལ་ང་ཚོར་མཐོང་རྒྱུ་ཡོད་པ་རེད། ཅིག་བྱས་ན། ཁྱོད་ཀྱིས་དཔེ་
རྙིང་དེ་དག་གི་སྐོར་ཆེན་པོ་མི་ཤེས་ན་ཐང་། ཁྱོད་ལ་ན་ཐོག་པའི་
སྐབས་སུ། ཁྱོད་ཀྱིས་དེའི་སྐོར་མང་ཙམ་ཤེས་ཡོང་གི་རེད། འོན་ཀྱང་
ད་ལྟ་ཡང་ཁྱོད་ཀྱིས་རྩིས་རྙིང་བསྟན་བཅོས་ལས་བརྗོད་པའི་གཏམ་
རྒྱུད་མང་བོ་ཤེས་ཀྱི་ཡོད། དེའི་རྗེས་སུ་གླེགས་བམ་ཆེན་པོ་རཱ་མ་ཡ་
ནཱ་(Ramayana)ཐོན་ཡོད་པ་དང་ཅུང་དེའི་རྗེས་སུ་མ་ཧཱ་བྷ་རཱ་ཏཱ 
(Mahabharata)བྱུང་བ་རེད།
དཔེ་དེབ་དེ་དག་ལས་ང་ཚོས་ཨཱརྱ་མི་རིགས་པཱན་རྗབ་དང་ཨ་ཧྥི་གྷ་
ནི་སི་ཐན་ནང་ཁོ་ནར་གནས་པའི་དུས་སུ། ཁོང་ཚོའི་ཆ་ཤས་ལ་བྷ་རཱ་མ་
བཱར་ཏཱ་” (Brahmavarta)ཟེར་ནས་འབོད་པ་དང་།ཨ་ཧྥི་གྷ་ནི་སི་ཐན་
གྱི་མི་རིགས་ཀྱིས་ཁོང་ཚོ་ལ་གྷན་དྷཱ་རཱ་ (Gandhara)ཟེར་བ་རེད།
ཁྱོད་ཀྱིས་མཱ་ཧྭ་བྷ་རཱ་ཏྭ་ནང་གི་གྷན་ཌཱ་རེ་ཡིད་ལ་དྲན་གྱི་འདུག་གམ།
མོའི་མིང་ལ་དེ་ཟེར་དོན་གཙོ་བོ། མོ་རང་གྷན་ཌཱ་རཱའམ་ཡང་ན་ཨ་ྷ་
གྷ་ནི་སེ་ཌན་གང་རུང་ནས་ཡོང་བ་རེད། ཨ་ཧྥི་གྷ་ནི་སི་ཐན་ད་ལྟ་རྒྱ་
གར་ལས་ལོགས་སུ་གར་བའི་རྒྱལ་ཁབ་ཅིག་རེད། འོན་ཀྱང་སྐབས་དེ་
དུས། འདི་གཉིས་ཆ་རྒྱལ་ཁབ་གཅིག་རེད།
ཨཱརྱ་མི་རིགས་ད་དུང་མར་ཡོང་ནས་ཆུ་བོ་གྷངྒ་དང་ལྗམ་ནཱའི་
ཡུལ་གྱི་གཤོངས་ཐང་ལ་ཐོན་པ་ན། རྒྱ་གར་ལྷོ་མ་ཚང་མས་ཁོང་ཚོ་
ལ་ཨརྱ་བཱར་ཏཱ (Aryavarta)ཟེར་ནས་བཏགས་ཡོད།
གནའ་སྔ་མོའི་དུས་ཀྱི་མི་མང་གཞན་པ་ནང་བཞིན། ཁོང་ཚོ་
གཙང་འགྲམ་གྱི་གྲོང་ཁྱེར་ནང་ལ་འཚོ་སྡོད་བྱས་ཡོད། ཀཱ་ཤེ་(kashi)
འམ་བྷེ་ནཱ་རེ་སི་(Benares)དང་། ཕི་རཱ་ཡཱ་གྷི (Prayag)་ལ་སོགས་
གྲོང་ཁྱེར་གཞན་པ་མང་བོ་གཙང་འགྲམ་ལ་གནས་ཆགས་ནས་ཡོད།

རྒྱ་གར་ནང་གི་ཨཱརྱ་མི་རིགས་ཇི་ལྟ་བུ་
ཞིག་རེད།

ཨཱརྱ་མི་རིགས་རྒྱ་གར་ལ་ལོ་ངོ་ལྔ་སྟོང་དྲུག་སྟོང་ཡར་སྔོན་ནས་
ངེས་པར་དུ་སླེབས་ཡོད་རྒྱུ་རེད། ཅིག་བྱས་ན་དེའི་ཡང་ཡར་སྔོན་ཡིན་
སྲིད་ངེས།ཁོ་ཚོ་ཚང་མ་ཤོག་ཁག་གཅིག་བྱས་ནས་ཡོང་བ་མིན་པ་སྨོས་
མ་དགོས་པ་ཞིག་རེད། དམག་གི་རྗེས་ལ་དམག་དེད། རུས་རྒྱུད་ཀྱི་རྗེས་
ལ་རུས་རྒྱུད་དེད། ཁྱིམ་ཚང་གི་རྗེས་ལ་ཁྱིམ་ཚང་དེད་དེ། ལོ་ངོ་རྒྱ་
ཕྲག་གི་རིང་ལ་ཡོང་རྒྱུ་རྒྱུན་ཆད་མེད་པ་ལྟ་བུ་ཞིག་ངེས་པར་དུ་ཡིན་
རྒྱུ་རེད། ཚོད་དཔག་ཙམ་བྱས་པ་ཡིན་ན། སྒོ་ཕྱུག་གི་རྒྱབ་དང་ཤིང་
རྟའི་སྟེང་ལ་ཁོང་ཚོའི་ཁྱིམ་སྤྱོད་ཅ་ལག་གི་ལྗིད་ཀྱིས་ཡོངས་སུ་ནོན་
པའི་འགྲུལ་བཞུད་ཚོ་ཁག་རིང་མོ་ཞིག་གི་སྣང་བརྙན་མཐོང་ཡོང་
གི་འདུག ཁོ་ཚོ་དེང་གི་ཡུལ་སྐོར་སྤྲོ་འཆམ་པའི་བཟོ་ལྟ་བྱས་ནས་
ཡོང་པ་མ་རེད། ཁོ་ཚོས་ཕྱིར་མི་ལོག་པའི་ལམ་ཁ་ཞིག་བརྒྱུད་ནས་
གཏན་སྡོད་བྱེད་དུ། ཡང་ན་འཐབ་འཛིང་གི་ཁྲོད་ནས་འཆི་རུ་ཡོང་
བ་རེད། ངས་ཁྱོད་ལ་བཤད་ཟིན་པ་ལྟར། དེ་དག་ལས་མང་ཆེ་བ་ནུབ་
བྱང་རི་བོའི་ངོས་སུ་ཐོན་པ་དང་། ཁ་ཤས་རེ་ཧ་ལམ་པིར་ཤེ་ཡཱའི་མཚོ་
ཁུག་(Persian Gulf)བརྒྱུད་ནས་ཡོང་སྟེ། དེ་ནས་མཚོ་གྲུ་ཆུང་ཆུང་
གི་ནང་ལ་ཡར་རྒྱ་གར་གཙང་བའི་ཕྱོགས་སུ་བསྐྱོད་ཡོད་རྒྱུ་རེད།
ཨཱརྱ་པ་དེ་ཚོ་ག་འདྲ་ཞིག་རེད། ང་ཚོས་ཁོ་ཚོའི་སྐོར་གྱི་ལོ་རྒྱུས་
ཁོ་ཚོ་རང་གིས་བྲིས་པའི་གླེགས་བམ་ཁྲོད་ནས་མང་བོ་མཐོང་ཐུབ་ཀྱི་
རེད། དེའི་ཁྲོད་ཀྱི་དཔེ་ཆ་ཁ་ཤས་ཤེས་བྱའི་རིག་མཛོད་(Vedas)ནང་
བཞིན་ཧ་ལམ་འཛམ་གླིང་འདིར་ཆེས་རྙིང་བའི་དཔེ་དེབ་ཀྱི་རིགས་
ཡིན་རྒྱུ་རེད། དང་ཐོག་དེ་དག་ཕལ་ཆེར་བྲིས་མ་ཡིན་རྒྱུ་མ་རེད། དང་
པོ་སེམས་ནས་བསླབས། དེ་ནས་ཡང་ཡང་ངག་སྐྱོར་བྱས། མཐར་
མི་གཞན་ལ་དབྱངས་རྟའི་ཁྲོད་ནས་གྱེར། དེ་དག་ནི་ལེགས་སྦྱར་སྐད་
ཀྱི་སྟེང་དུ་ཧ་ལས་པའི་སྙན་མོའི་རིགས་སུ་བྲིས་ཡོད་པ། ཁྱོད་ཀྱིས་
དེ་དག་མང་ཕྱོགས་ལ་ཉན་ཐུབ་ཀྱི་རེད། དེ་དག་དེང་སང་མགྲིན་ངག་
བདེ་མོ་ཅན་གྱི་ལེགས་སྦྱར་སྐད་ཤེས་པ་དང་ཤེས་བྱའི་རིག་མཛོད་ངག་
སྐྱོར་གཏོང་མཁན་གྱི་མིའི་ངག་ནས་གོ་བ་ཡིན་ན་དགའ་སྤྲོ་འཁོར་
བྱེད་ཅིག་ཡོད་པ་རེད། ཤེས་བྱའི་རིག་མཛོད་ནི་རྒྱ་གར་ཧིན་དྷི་བའི་
ཆེས་རྩ་ཆེ་བའི་བསྟན་བཅོས་དག་ཡིན་པའི་ལྟ་ཚུལ་འཛིན་གྱིན་ཡོད།
དེ་ན་ལེགས་སྦྱར་དུ་དེ་ལ་ཝེ་དྷཱ་སི་ཞེས་པའི་ཚིག་དེའི་ནང་དོན་ཅི་
ཞིག་རེད་ཟེར་ན། དེའི་ནང་དོན་ནི་ཤེས་བྱ་རེད། ཝེ་དྷཱ་སི་ནི་སྐབས་
དེའི་ཤེས་ལྡན་མི་སྣ་དག་གིས་བརྩམས་པའི་བསྟན་བཅོས་དག་ཡིན།
དཔེར་ན་སྐབས་དེར་བྲམ་ཟེ་དང་དྲང་སྲོང་དུ་འབོད་པའི་ཤེས་ལྡན་པ་
འཛོམས་ནས་གྲུབ་པའི་ཤེས་བྱའི་རིག་མཛོད་ཅིག་ཡིན། སྐབས་དེ་
དུས་ཁོང་ཚོ་ལ་གློག་བརྙན་དང་ཏར་འཕྲིན་གཏོང་ཆས། མེ་འཁོར་
ལྕགས་ལམ་ལ་སོགས་གང་ཅི་ཡང་དར་མེད་ན་ཡང་། ཁོང་ཚོ་ཤེས་
རྨོངས་གཏི་མུག་ཅན་གྱི་ས་རུ་ལྷུང་མི་འདུག མི་ལ་ལས་གནའ་མི་
ཤེས་ཡོན་པ་དེ་དག་དེང་གི་དུས་དང་བསྡུར་ན་ཡང་སྤྱང་གྲུང་འཛོམས་
པོ་ཡོད་ཚུལ་སྣང་གི་ཡོད། གང་ལྟར་ཁོང་ཚོ་སྤྱང་པོ་ཡོད་ན་མེད་ན
ཁོང་ཚོས་དཔེ་ཆ་རྩ་ཆེན་ཁ་ཤས་བྲིས་ཡོད་པ་དེ་དག་ནི་དེང་གི་དུས་
སུ་ཡང་ཧ་ལས་པའི་ཡིད་སྨོན་བྱེད་ཡུལ་དུ་གྱུར་ཡོད། དཔེ་ཆ་དེ་དག་
གིས་གནའ་སྔ་མོའི་མི་དེ་དག་གིས་བྱ་བཞག་ཆེན་པོ་ག་འདྲ་བསྒྲུབས་
ཡོད་པ་སྟོན་གྱིན་ཡོད།
ངས་བཤད་མྱོང་བ་ནང་བཞིན། ཤེས་བྱའི་རིག་མཛོད་དེ་དང་
པོ་དཔེ་ཐོག་ལ་བྲིས་པ་ཞིག་མ་རེད། དེ་དག་ཡིད་ལ་བཟུང་ནས་མི་
རབས་ནས་མི་རབས་བར་ཁ་ནས་གཏམ་རྒྱུད་ཀྱི་རྣམ་པས་བརྒྱུད་
ནས་ཡོང་བ་རེད། སྐབས་དེ་དུས་ཀྱི་མི་རྣམས་ལ་དྲན་འཛིན་ཡ་མཚན་
པ་ཞིག་ཡོད་ས་རེད། ང་ཚོའི་ཁྲོད་ན་དཔེ་ཆ་ཧྲིལ་བོ་ཞིག་བློ་འཛིན་
ཐུབ་མཁན་གྱི་མི་ག་ཚོད་ཡོད།
ཤེས་བྱའི་རིག་མཛོད་དེ་དག་འབྲི་བའི་སྐབས་དེ་ལ་ཤེས་བྱའི་
དུས་རབས་ཟེར་གྱིན་ཡོད། ཤེས་བྱའི་རིག་མཛོད་ལས་ཆེས་ཐོག་
མའི་བསྟན་བཅོས་ནི་བསྟོད་པའི་བསྟན་བཅོས་(Rig Veda)ཟེར་བ་
དེ་ཡིན། དེ་ནི་གདོད་མའི་ཨཱརྱ་མི་རིགས་ཀྱིས་ལེན་པར་གོམས་པའི་
མགུར་དང་བསྟོད་དབྱངས་ཀྱི་རིགས་ཤིག་རེད། ཁོ་ཚོ་ངེས་པར་དུ་སྤྲོ་
སྐྱིད་ཀྱི་སེམས་ཁམས་ཧ་ལས་པའི་ཡག་པོ་ཡོད་པའི་མི་རིགས་ཡིན་
པ་མ་ཟད། གུ་དོགས་དང་ཡི་མུག་པའི་གནས་སུ་མ་ལྷུང་བར་དགའ་
སྤྲོ་དང་བློ་སྤོབས་ཆེན་པོ་ཅན་གྱི་མི་རིགས་ཤིག་ཀྱང་རེད། ཁོ་ཚོའི་སྤྲོ་
སྐྱིད་བྱ་བའི་ཁྲོད་དུ། ཁོ་ཚོས་གླུ་གཞས་ཡག་པོ་བརྩམས་ཤིང་དེ་དག་
དབྱངས་རྟ་སྙན་མོས་ལྷ་ཚོགས་ལ་ཕུལ་ཏེ་མཆོད་གསོལ་བྱེད།
ཁོ་ཚོས་མི་རིགས་རང་གི་རིགས་རྒྱུད་ལ་ཧ་ལས་པའི་རང་རྩིས་
དང་རང་མཐོང་ཆེན་པོ་བྱེད་ཀྱི་ཡོད། ཆེས་ཆེ་བརྗོད་ཀྱི་ཐ་སྙད་ལ་ཨཱརྱ་
(Arya)ཟེར།དེའི་ནང་དོན་སྤྱོད་ལྡན་མི་དབང་དང་མིའི་རིགས་ཀྱི་སྟེང་
མ་ཞེས་པ་ལྟ་བུའི་དོན་དུ་འཇུག ཁོ་ཚོས་རང་དབང་ལ་ཧ་ལས་པའི་
དགའ་མོས་བྱེད་ཀྱི་རེད། རྒྱ་གར་ནང་གི་བློ་ཁོག་མེད་པའི་རིགས་རྒྱུད་
དག་ལ་ཁོ་ཚོས་དགའ་བོ་ཞེ་དྲག་བྱེད་ཀྱི་མ་རེད། ཁོ་ཚོའི་རང་དབང་
བསམ་བློའི་ནུས་པ་ཇེ་ཞན་ལ་འགྲོ་རྒྱུ་ཅུང་ཁག་པོ་ཡོད་རེད། གདོད་
མའི་ཨཱརྱ་རིགས་ལ་མཚོན་ན་གཡོ་སྒྱུ་དང་བྲན་གཡོག་གི་དབང་དུ་
འཚོ་བ་ལས་ཤི་སོང་བ་ཡིན་ན་ཡག་ཤོས་མཐོང་གི་ཡོད།
ཁོ་ཚོ་འཐབ་འཛིང་ལ་མཁས་པ་མ་ཚད། ཞིང་ལས་བགོ་འགྲེམ་
བྱ་བ་ལ་ཧ་ཅང་དོད་པ་དང་ཚན་རིག་གི་ཤེས་བྱ་ལ་ལ་ཡང་ཤེས་ཀྱི་ཡོད།
ཁོ་ཚོས་རང་བྱུང་གི་ཁྱད་ནུས་དག་ཞིང་ལས་རིག་པའི་ཕྱོགས་
ལ་གཅིག་སྡུད་བྱས་ཡོད་པ་དང་ཁོ་ཚོས་ཕྱོགས་ཡོངས་ནས་ནུས་པ་
རྩལ་འདོན་བྱས་ཏེ་ཞིང་ལས་རིགས་པར་ཕན་ཐོགས་ཆེན་པོ་བསྒྲུབས་
ཡོད། གཙང་བོ་ཆེན་པོ་དག་གིས་ཁོ་ཚོ་ལ་འཐུང་ཆུ་གནང་བ་སོགས་
ཀྱིས་ཁོ་ཚོ་གཙང་བོ་ལ་དགའ་ཞིང་དེ་དག་མཛའ་གྲོགས་གལ་ཆེན་
ཞིག་དང་དྲིན་ཆེན་ལྟ་བུ་ཞིག་ལ་བརྩི་བཀུར་བྱེད་ཀྱི་ཡོད། གླང་དང་
བ་མོ་གཉིས་ཆས་ཁོ་ཚོ་ལ་ཞིང་ལས་དང་ཉིན་རེའི་འཚོ་བ་གཉིས་
ཀའི་ཐད་ལ་རོགས་པ་ཤིན་ཏུ་ཆེན་པོ་བྱས་ཡོད་པ་རེད། བ་མོ་ལྟ་
བུར་མཚོན་ན་འོ་མ་སྦྱིན་པའི་རིན་ཐང་ཧ་ལས་པའི་ཆེན་པོ་རེད། དེ་
འདྲ་ཡིན་ཙང་ཁོང་ཚོས་དམིགས་བསལ་སྒོས་སེམས་ཅན་བྱོལ་སོང་
གི་རིགས་ལ་བྱམས་སྐྱོང་བྱེད་པ་དང་བསྟོད་ཚིག་གི་གླུ་གཞས་ལེན།
དུས་ཡུན་རིང་པོ་ལོན་པའི་རྗེས་སུ། མི་ཚོས་བ་མོ་ལ་བྱམས་སྐྱོང་བྱེད
དགོས་པའི་རྒྱུ་མཚན་ངོ་མ་དེ་བརྗེད་ནས། བ་མོ་ནི་མི་སྒེར་ལ་གདུང་
གྲོགས་མཛད་མཁན་ཡིན་པ་ནང་བཞིན་མཆོད་འབུལ་བྱེད་སའི་ཡུལ་
དུ་གྱུར་པ་རེད།
ཨཱརྱ་མི་རིགས་ལ་རང་རྩིས་དང་རང་མཐོང་ཧ་ཅང་ཆེན་པོ་ཡོད་
པས། ཁོ་ཚོ་རྒྱ་གར་གྱི་གཞིས་སྡོད་མི་རིགས་གཞན་པར་འདྲེས་འགྲོ་
བར་སེམས་ཁུར་དང་སྐྲག་སྣང་ཡོད་པ་རེད། སོང་ཙང་ཁོང་ཚོས་
ཁྲིམས་བཞག་ཏེ་སྲོལ་བཙུགས་ནས་མི་རིགས་འདྲེས་སླད་ཀྱི་ཕྱོགས་ལ་
སྔོན་འགོག་བྱས་པ་རེད། དེ་འདྲ་ཡིན་ཙང་ཨཱརྱ་མི་རིགས་ཚོས་མི་
རིགས་གཞན་པར་གཉེན་སྒྲིག་ཆོག་གི་མ་རེད། དུས་ཡུན་རིང་པོ་སོང་
བའི་མཐར། དེ་དག་འཕེལ་རྒྱས་སུ་སོང་སྟེ་དེང་གི་སྐད་ཆ་ནང་བཞིན་
རིགས་རྒྱུད་ལམ་ལུགས་ཀྱི་ཕྱོགས་ལ་འཕེལ་རྒྱས་སུ་སོང་ཡོད། ད་ལྟ་
དེའི་རིགས་འཕྱ་དམོད་བྱེད་ཡུལ་ལྟ་བུར་ཆགས་ཡོད་ན་ཡང་། མི་ལ་
ལ་གཞན་ལ་སློབ་ཁྲིད་བྱེད་རྒྱུ་དང་མི་གཞན་དང་མཉམ་དུ་ཟ་མ་ཟ་རྒྱུ་
སོགས་ལ་སྐྲག་སྣང་ཡོད་རེད། སྟབས་ལེགས་པ་ཞིག་ལ་དེང་སང་དེའི་
ཤུགས་ཆུང་རུ་ཆུང་རུ་འགྲོ་བཞིན་འདུག

རྰ་མ་ཡ་ནཱ་དང་མ་ཧཱ་བྷ་ར་ཏཱ།

རྒྱ་གར་དུ་ཤེས་བྱའི་དུས་རབས་ཏེ་ཤེས་བྱའི་རིག་མཛོད་ཡི་གེར་
འཁོད་པའི་དུས་རབས་ཀྱི་རྗེས་སུ་དཔའ་བོའི་རྟོགས་བརྗོད་ཀྱི་དུས་
རབས་ཟེར་བ་ཞིག་ཤར་བ་རེད། སྐབས་དེ་ལ་དཔའ་བོའི་རྟོགས་བརྗོད་
ཀྱི་དུས་རབས་ཟེར་ནས་འདོགས་དགོས་དོན་གཙོ་བོ་རྟོགས་བརྗོད་
རིང་མོ་གཉིས་ལ་རག་ལས་ཡོད་པ་རེད། དེ་གཉིས་ནི་སྙན་ངག་གི་
སྐད་ཆའི་ལམ་ནས་ང་ཚོར་དཔའ་བོ་དུ་མའི་གཏམ་རྒྱུད་འཆད་ཀྱིན་
བྲིས་པའི་རྟོགས་བརྗོད་གླེབས་བམ་ཞིག་རེད། དེ་གཉིས་ནི་ཁྱོད་ཀྱིས་
མཐོང་མྱོང་བའི་སྙན་ངག་ཆེན་མོ་རཱ་མ་ཡ་ནཱ་དང་སྙན་ངག་གི་བསྟན་
བཅོས་མ་ཧཱ་བྷ་ར་ཏཱ་གཉིས་རེད།
དཔའ་བོའི་རྟོགས་བརྗོད་ཀྱི་དུས་རབས་སྐབས་སུ། ཨཱརྱ་མི་
རིགས་རྒྱ་གར་བྱང་མའི་ཕྱོགས་ཡོངས་ལ་དར་ཁྱབ་བྱུང་སྟེ་བཱེན་དྷ་ཡཱ་
(Vindhya)རི་རྒྱུད་བར་དུ་གཏུགས། གནས་འདི་ཡོངས་རྫོགས་ལ་
ཨཱརྱ་བཱར་ཏཱ་(Aryavarta)ཟེར་ནས་འབོད་པ་ངས་ཁྱོད་ལ་བཤད་ཟིན
ལྟར་ཡིན། གཅིག་གྱུར་མངའ་ཁུལ་ཟེར་བ་དེ་ལ་དེང་སང་མཱ་དྷ་ཡཱ་དྷེ་
ཤ( Madhyadesha)ཟེར་ནས་འབོད་ལ་དེ་རྒྱལ་ཁབ་ཀྱི་དབུས་ཁུལ་
རེད། བྷན་གྷོལ་ (Bengal) བ་དག་གིས་འདི་ལ་བཱན་གྷ་(Vanga)
ཟེར་ནས་འབོད།
ད་འདི་ན་ཁྱོད་ལ་ཤེས་འདོད་ཆེ་བའི་དོན་དངོས་ཤིག་ཡོད་པ་
དེ་ནི། གལ་ཏེ་ཁྱོད་ཀྱིས་རྒྱ་གར་རྒྱལ་ཁབ་ཀྱི་ས་ཁྲའི་ངོས་ལ་བལྟས་
ནས་ཨཱརྱ་མི་རིགས་དེ་རི་བོ་ཧི་མ་ལ་ཡ་དང་རི་བོ་བཱན་དྷ་ཡཱ་གཉིས་ཀྱི་
བར་མཚམས་གང་ཞིག་ན་འཚོ་སྡོད་བྱས་ཡོད་པར་འཚོལ་ཞིབ་བྱས་
པ་ཡིན་ན། དེ་ནི་དངོས་སུ་ཡར་ངོ་ཟླ་བའི་ཚེས་རིས་ཀྱི་དབྱིབས་དང་
འདྲ་བོ་ཞིག་ཁྱོད་ཀྱི་མཐོང་ལམ་དུ་མངོན་ཡོང་གི་རེད། དེ་འདྲ་ཡིན་
ཙང་ཨརྱ་བཱར་ཏ་(Aryavarta)ལ་ཟླ་བའི་གཞིས་ཀ་ཟེར་ནས་འབོད་
མཁན་ཡང་ཡོད། ཡེན་དྷོ་(Indu)བས་ཟླ་བའི་ནང་དོན་ཡེན་དྷོའི་ས་
ཆ་ཨཱརྱ་བཱར་ཏ (Aryavarta)ལ་གོ
ཨཱརྱ་པའི་ས་ནི་ཚེས་རིས་ཤིག་དང་ཧ་ཅང་འདྲ་བོ་ཡོད། ཁོ་ཚོའི་
བསམ་པར་ས་ཆ་ཡོངས་ཚེས་རིས་ཀྱི་དབྱིབས་སུ་དོད་པ་ནི་དམིགས་
བསལ་ཞིག་ལ་བརྩིས་ཡོད། ཁོ་ཚོའི་གྲོང་ཁྱེར་ཆེན་པོ་མང་ཕྱོགས་
ཚེས་རིས་ཀྱི་དབྱིབས་སུ་དོད་ཡོད། དཔེར་ན་བྷེ་ནཱ་རཱེ་སི་(Benares)
ལྟ་བུ་རེད། ཁྱོད་ཀྱིས་ཤེས་ཡོད་མེད་མི་ཤེས། ང་ཧ་ལས་སོང་། ཨཱ་ལཱ་ཧ་
བྷཱ་ཏི་(Allahabad)ནང་ན་ཆུ་བོ་གྷང་གཱ་(Gange)ཡང་ཚེས་རིས་ཀྱི་
དབྱིབས་ངོ་མ་ཞིག་བཟོས་འདུག
རཱ་མ་ཡ་ནཱ་( Ramayana)ནི་ཁྱོད་ཀྱིས་ཤེས་གསལ་ལྟར་རྒྱལ་པོ་
རཱ་མ་ནཱ་དང་བཙུན་མོ་རོལ་རྙེད་མ་གཉིས་ཀྱིས་ལན་གའི་༼ལང་ག༽
(Lanka)རྒྱལ་པོ་རཱ་བ་ནཱ  (Ravana)་བྱ་བར་འཐབ་འཛིང་བྱས་པ་
བརྗོད་བྱར་བཟུང་པའི་བརྩམས་སྒྲུང་ཞིག་རེད། ལན་ག་ཞེས་པ་དེང་
གི་སེའེ་ལོན་(Ceylon) དུ་འབོད་པའི་ས་དེ་རེད། བརྩམས་སྒྲུང་
དེའི་རྨང་གཞི་ལེགས་སྦྱར་སྐད་ཀྱི་ནང་དུ་དྲང་སྲོང་གྲོག་མཁར་གྱིས་
བརྩམས་པ་རེད། དེའི་རྗེས་སུ་འདི་སྐད་རིགས་གཞན་པའི་ནང་ལ་
ཡང་མང་བོ་བྲིས་ཡོད་པ་རེད། ཧིན་དྷི་བའི་ཁྲོད་དུ་ཆེས་མིང་གྲགས་
ཆེ་བ་ནི་ཋོལ་སྰ་ཌ་སི (Tulsidas)ཡིན་ལ། འདི་ལ་རཱ་མ་ཆཱ་རི་ཏ་མཱ་
ན་སི་(RamaCharitaManas)ཟེར་ནས་འབོད་སྲོལ་ཡང་ཡོད།
བརྩམས་སྒྲུང་རཱ་མ་ཡ་ནཱའི་ནང་དུ་ང་ཚོ་ལ་རྒྱ་གར་ལྷོ་ཕྱོགས
ཀྱི་སྤྲེའུ་ཞིག་གིས་རྒྱལ་པོ་རཱ་མ་ནཱ་ལ་རོགས་བྱས་པ་དང་སྤྲེའུ་དེའི་
མིང་ལ་ཧ་ནུ་མན'( Hanuman)ཟེར་བ་དང་ཁོང་ནི་སྤྲེའུའི་ཚོགས་
ཀྱི་བླ་ན་མེད་པའི་དཔའ་རྒོད་ཅིག་ཡིན་ཚུལ་བསྟན་ཡོད། ཅིག་བྱས་
ན་བརྩམས་སྒྲུང་རཱ་མ་ཡ་ནཱ་འདི་ཨཱརྱ་མི་རིགས་ཀྱིས་ལྷོ་ཕྱོགས་མི་
རིགས་ཀྱི་མགོ་གཙོ་རཱ་བ་ན་(Ravana)ཟེར་བ་དེ་ཡིན་པའི་སྐབས་
ཀྱི་འཐབ་འཛིང་གི་དངོས་བྱུང་དང་སྦྱར་བའི་བརྩམས་སྒྲུང་ཞིག་ཡིན་
ཡང་སྲིད།
རཱ་མ་ཡ་ནཱ་ནི་གཏམ་རྒྱུད་སྙིང་རྗེ་བོ་དག་དག་གིས་ཁེངས་ཡོད།
འོན་ཀྱང་ངས་འདི་ནས་ཡང་བསྐྱར་ཆ་ཚང་བ་ཞིག་འགྲེལ་བཤད་བྱེད་
དཀའ་བས། ཁྱོད་ཀྱིས་འདི་ལ་ངེས་པར་དུ་རང་ཉིད་ཀྱི་ཆེད་དུ་ལྟ་ཀློག་
བྱེད་དགོས།
སྙན་གཞུང་མ་ཧཱ་བྷ་ར་ཏཱ་ཞེས་པ་དེ་སྙན་ངག་རཱ་མ་ཡ་ནཱའི་
རྟོགས་བརྗོད་དར་ནས་ཡུན་རིང་གི་རྗེས་སུ་བྱུང་བ་རེད། དེ་ནི་གཞན་
ལས་ཆེ་བའི་གླེགས་བམ་ཞིག་ཡིན། དེའི་ནང་ན་ཨཱརྱ་མི་རིགས་དང་
བྷི་རཱ་ཝེ་དྡྷེན་(Dravidians)མི་རིགས་གཉིས་བར་གྱི་འགལ་འཐབ་
གླེང་གི་མེད། དེའི་ནང་ན་ཨཱརྱ་དང་ཨཱརྱ་མི་རིགས་བར་གྱི་འགལ་
འཐབ་ཆེན་པོ་ཞིག་བཤད་ཀྱིན་ཡོད། ཡིན་ན་ཡང་འཐབ་འཛིང་དེ་
ལས་འཕྲོས་པའི་ཆ་ཤས་ཙམ་རེ་ཡང་ཀུན་སྤྱོད་དང་བསམ་བློའི་གཏམ་
རྒྱུད་ཀྱིས་ཕྱུག་པའི་དཔེ་དེབ་ངོ་མཚར་བ་ཞིག་ཡིན་པ་མི་ཚད། ལྷག་
པར་དུ་ང་ཚོ་ཚང་མ་ལ་བརྩེ་བས་གཟིགས་ཏེ་སྙན་ངག་དེའི་རིན་ཐང་
རྒྱན་གྱིས་སྤྲས་ཏེ་གཙོ་བོ་བྱམས་པ་དང་སྙིང་རྗེའི་ཁུངས་སུ་བསྡུས་ཡོད།
རྒྱ་གར་གྱི་ནང་ན་ལོ་ངོ་སྟོང་ཕྲག་དུ་མའི་ཡར་སྔོན་དུ་བྲིས་པའི་
དཔེ་ཆ་ཡང་མང་བོ་ཡོད་པ་རེད། འོན་ཀྱང་དེ་དག་འབྲི་ཐུབ་མཁན་
གྱི་མི་སྣ་ཆེས་རླབས་ཆེན་དེ་སུ་ཞིག་རེད། དེ་དག་བྲིས་ནས་མི་ལོ་ཧ་
ཅང་མང་བོ་འགོར་ཡོད་ན་ཡང་། དེ་ཚོ་ད་དུང་རྒྱ་གར་ནང་ལ་གནས་
ཡོད་པ་མ་ཚད་བྱིས་པ་ཚང་མས་ཀྱང་དེ་དག་ངོ་ཤེས་པ་དང་གཞོན་
སྐྱེས་ཡོད་ཚད་ལ་དེ་དག་གིས་ཤུགས་རྐྱེན་ཐེབས་བཞིན་པ་འདི་ངོ་
མཚར་བ་ལ།
